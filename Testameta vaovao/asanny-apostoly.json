{
    "1": {
        "1": "Ilay fitantarana voalohany nosoratako, ry Teofilo, dia momba ny zava-drehetra nataon\u2019i Jesosy sy nampianariny hatrany am-piandohana",
        "2": "ka mandra-pahatongan\u2019ny andro nampiakarana azy ho any an-danitra, rehefa avy nomeny baiko tamin\u2019ny alalan\u2019ny fanahy masina ireo apostoly nofidiny.",
        "3": "Niseho tamin\u2019izy ireo koa izy taorian\u2019ny nijaliany, ary porofo maro tsy azo lavina no nentiny naneho tamin\u2019ireo hoe velona izy. Koa hitan\u2019izy ireo nandritra ny efapolo andro izy, ary niresaka tamin\u2019izy ireo momba ny fanjakan\u2019Andriamanitra.",
        "4": "Ary tamin\u2019izy nihaona tamin\u2019ireo, dia nanafatrafatra izy hoe: \u201cAza miala eto Jerosalema, fa andraso foana ilay nampanantenain\u2019ny Ray sady efa renareo tamiko.",
        "5": "I Jaona mantsy nanao batisa tamin\u2019ny rano, fa ianareo kosa hatao batisa amin\u2019ny fanahy masina, rehefa afaka andro vitsivitsy.\u201d",
        "6": "Ary nony tafangona izy ireo, dia nanontany azy hoe: \u201cTompo \u00f4, izao ve no ampodianao ny fanjakana ho amin\u2019ny Israely?\u201d",
        "7": "Dia hoy izy: \u201cTsy mila mamantatra ny fotoana na ny vanim-potoana ianareo, fa ny Ray irery ihany no manam-pahefana amin\u2019izany.",
        "8": "Fa hahazo hery kosa ianareo rehefa tonga aminareo ny fanahy * masina, ka ho vavolombeloko any Jerosalema sy eran\u2019i Jodia sy Samaria ary any amin\u2019ny faritra lavitra indrindra amin\u2019ny tany ianareo.\u201d",
        "9": "Nony avy nilaza izany izy, dia nakarina teo imason\u2019izy ireo. Ary nisy rahona nanarona azy ka tsy hitan\u2019ireo intsony izy.",
        "10": "Ary raha mbola nibanjina ny lanitra teo ireo, raha iny lasa iny i Jesosy, dia indreo nisy roa lahy niakanjo fotsy nijoro teo anilan\u2019izy ireo,",
        "11": "ka nanao hoe: \u201cRy lehilahy galilianina, nahoana ianareo no mijoro eto mijery ny lanitra? Iny Jesosy nakarina niala taminareo ho any an-danitra iny, dia ho avy amin\u2019iny fomba iny ihany, toy ilay nahitanareo azy niakatra tany an-danitra.\u201d",
        "12": "Dia niverina tany Jerosalema izy ireo, rehefa avy teo amin\u2019ny Tendrombohitra Oliva. Tsy lavitra an\u2019i Jerosalema izy io, satria lalana indray sabata * ny elanelany.",
        "13": "Rehefa tonga izy ireo, dia niakatra tao amin\u2019ny efitrano ambony rihana izay nipetrahany. Tsy iza izany fa i Petera sy Jaona ary Jakoba sy Andrea, Filipo sy Tomasy, Bartolomeo sy Matio, Jakoba zanak\u2019i Alfeo sy Simona ilay mafana fo ary Jodasy zanak\u2019i Jakoba.",
        "14": "Dia naharitra nivavaka tao anatin\u2019ny firaisan-tsaina izy rehetra, mbamin\u2019ny vehivavy sasany sy Maria renin\u2019i Jesosy ary ny rahalahin\u2019i Jesosy.",
        "15": "Tamin\u2019izany andro izany, rehefa tafavory ny olona roapolo amby zato teo ho eo, dia nitsangana teo afovoan\u2019ireo rahalahy i Petera, ka hoy izy:",
        "16": "\u201cRy rahalahy, tsy maintsy tanteraka ny teny ao amin\u2019ny Soratra Masina, izay nolazain\u2019ny fanahy masina mialoha tamin\u2019ny alalan\u2019i Davida momba an\u2019i Jodasy, ilay nanjary mpitarika ny olona nisambotra an\u2019i Jesosy.",
        "17": "Anisanay mantsy izy taloha ary nandray anjara tamin\u2019izao fanompoana izao koa.",
        "18": "Ary nividy saha tamin\u2019ny vola azony tamin\u2019ny tsy fahamarinana izy. Nianjera anefa izy ka ny lohany no lasa aloha. Ary vaky ny tao anatiny ka nipoaka, dia nipotsaka daholo ny tsinainy.",
        "19": "Fantatry ny mponina rehetra eto Jerosalema koa izany, ka natao hoe Akeldama, izany hoe Sahan-dra, ny anaran\u2019io saha io amin\u2019ny fitenin\u2019izy ireo.",
        "20": "Fa voasoratra ao amin\u2019ny bokin\u2019ny Salamo hoe: \u2018Aoka ho foana ny fonenany ka tsy hisy honina intsony\u2019, ary \u2018Aoka ho lasan\u2019olon-kafa ny andraikitra notanany.\u2019",
        "21": "Izao \u00e0ry no ilaina hatao: Amin\u2019ireo lehilahy niaraka taminay foana fony i Jesosy Tompo niditra sy nivoaka teo aminay,",
        "22": "nanomboka tamin\u2019ny nanaovan\u2019i Jaona batisa azy ka hatramin\u2019ny andro nampiakarana azy niala taminay, dia tokony hisy anankiray ho tonga vavolombelona miaraka aminay ny amin\u2019ny nitsanganany tamin\u2019ny maty.\u201d",
        "23": "Koa nanolotra roa lahy izy ireo, dia i Josefa atao hoe Barsabasy, izay atao koa hoe Josto, sy Matia.",
        "24": "Ary nivavaka izy ireo hoe: \u201cJehovah \u00f4, ianao no mahalala ny fon\u2019ny olona rehetra, koa asehoy izay nofidinao amin\u2019izy roa lahy ireto,",
        "25": "mba hanao izao fanompoana izao sy ho apostoly hisolo an\u2019i Jodasy, izay niala mba hankany amin\u2019ny toerany.\u201d",
        "26": "Dia nanaovany antsapaka izy roa lahy, ka i Matia no voafidy hanampy isa an\u2019ireo apostoly iraika ambin\u2019ny folo."
    },
    "2": {
        "1": "Teo amin\u2019ny toerana iray daholo izy rehetra, tamin\u2019ny andro Pentekosta.",
        "2": "Ary nisy feo mafy tonga tampoka avy tany an-danitra toy ny rivotra mahery nifofofofo, ka nanenika ilay trano nipetrahan\u2019izy ireo.",
        "3": "Ary nisy lela maro toy ny afo niseho tamin\u2019izy ireo, ary nizarazara ireny ka nisy iray avy nankeo ambonin\u2019ny tsirairay.",
        "4": "Ary samy feno fanahy masina izy rehetra, ka niteny tamin\u2019ny fiteny maro samihafa, araka izay nampitenenan\u2019ny fanahy azy.",
        "5": "Ary nisy Jiosy avy tamin\u2019ny firenena rehetra ambanin\u2019ny lanitra, nipetraka tao Jerosalema. Olona natahotra an\u2019Andriamanitra izy ireo.",
        "6": "Rehefa nandre an\u2019ilay feo ny vahoaka maro be, dia nirohotra nanatona ary very hevitra, satria samy nandre an\u2019ireo mpianatra niteny tamin\u2019ny fiteniny avy izy ireo.",
        "7": "Dia talanjona tokoa izy ireo ary gaga, ka nanao hoe: \u201cJereo ange e! Tsy Galilianina daholo ve ireo miteny ireo?",
        "8": "Koa ahoana no andrenesantsika azy miteny amin\u2019ny fitenin-drazantsika avy?",
        "9": "Isika anefa Partianina sy Medianina ary Elamita, sy mponin\u2019i Mezopotamia, Jodia, Kapadokia, Ponto sy ny faritr\u2019i Azia,",
        "10": "Frijia, Pamfylia, Ejipta sy ny faritr\u2019i Libya, izay akaikin\u2019i Kyrena, ary mpivahiny avy any Roma, dia Jiosy sy olona niova ho amin\u2019ny fivavahana jiosy,",
        "11": "ary Kretanina sy Arabo. Rentsika anefa ry zareo miteny amin\u2019ny fitenintsika avy, momba ny asa lehibe nataon\u2019Andriamanitra.\u201d",
        "12": "Eny, gaga izy rehetra sady very hevitra, ka nifampiresaka hoe: \u201cInona no dikan\u2019izao?\u201d",
        "13": "Fa nisy kosa naneso azy ireo hoe: \u201cMamon-divay mamy ireo.\u201d",
        "14": "Nitsangana anefa i Petera sy ny iraika ambin\u2019ny folo lahy. Dia nanandratra ny feony i Petera, nanao hoe: \u201cRy Jodianina sy ianareo rehetra monina eto Jerosalema, izao no aoka ho fantatrareo, ary henoy ny teniko:",
        "15": "Tsy mamo, araka ny fiheveranareo azy, ireo olona ireo satria vao ora fahatelo * amin\u2019ny andro izao.",
        "16": "Fa izao kosa no voalaza tamin\u2019ny alalan\u2019i Joela mpaminany:",
        "17": "\u2018\u201cAry amin\u2019ny andro farany\u201d, hoy Andriamanitra, \u201cdia handatsahako ampahany amin\u2019ny fanahiko ny karaza-nofo rehetra, ka ny zanakalahinareo sy ny zanakavavinareo haminany, ary ny tovolahy eo aminareo hahita fahitana ary ny lahiantitra eo aminareo hanonofy.",
        "18": "Ary na ny mpanompolahiko sy ny mpanompovaviko aza, dia handatsahako ampahany amin\u2019ny fanahiko amin\u2019izany andro izany, ka haminany.",
        "19": "Ary hanisy fambara eny amin\u2019ny lanitra ambony aho, sy famantarana eny amin\u2019ny tany ambany, dia ra sy afo ary zavon-tsetroka.",
        "20": "Ny masoandro hovana ho haizina ary ny volana ho ra, alohan\u2019ny hahatongavan\u2019ny andron\u2019i Jehovah, dia ilay andro lehibe sady miavaka.",
        "21": "Ary izay rehetra miantso ny anaran\u2019i Jehovah no hovonjena.\u201d\u2019",
        "22": "\u201cRy Israelita, henoy izao teny izao: I Jesosy avy any Nazareta no lehilahy nasehon\u2019Andriamanitra an-karihary taminareo tamin\u2019ny fahagagana sy fambara ary famantarana. Tamin\u2019ny alalany no nanaovan\u2019Andriamanitra izany teo aminareo, ary fantatrareo tsara izany.",
        "23": "Efa fikasana voafaritr\u2019Andriamanitra sady efa fantany mialoha ny hanolorana izany lehilahy izany. Nofantsihanareo teo amin\u2019ny tsato-kazo anefa izy, ary tanan\u2019olona tsy tan-dal\u00e0na no nentinareo nanao izany. Dia novonoinareo izy,",
        "24": "kanefa Andriamanitra nanangana azy tamin\u2019ny maty rehefa namaha ny fatoran\u2019ny fahafatesana, satria tsy voatanan\u2019izany maharitra izy.",
        "25": "Hoy mantsy i Davida momba azy: \u2018Teo anatrehako mandrakariva i Jehovah. Tsy hangozohozo mihitsy aho satria izy eo ankavanako.",
        "26": "Izany no nifalian\u2019ny foko sy niravoravoan\u2019ny lelako, ary na ny nofoko aza hitoetra amin\u2019ny fanantenana,",
        "27": "satria tsy ho foinao hijanona ao amin\u2019ny Fasana * aho, * sady tsy havelanao ho lo ilay mpanomponao tsy mivadika.",
        "28": "Nampahafantarinao ny lalan\u2019ny fiainana aho, ary hovokisanao fifaliana eo anatrehanao.\u2019",
        "29": "\u201cRy rahalahy, mamel\u00e0 ahy hiteny amim-pahatsorana aminareo mahakasika an\u2019i Davida loham-pianakaviantsika izay efa maty sady efa nalevina, ary eto amintsika mandraka androany ny fasany.",
        "30": "Mpaminany izy ary nahalala fa nianiana taminy Andriamanitra hoe ny taranany no hapetrak\u2019Andriamanitra eo amin\u2019ny seza fiandrianany. Araka izany, dia",
        "31": "efa hitan\u2019i Davida mialoha ny fitsanganan\u2019i Kristy tamin\u2019ny maty ary efa niresaka momba izany izy, dia ny hoe tsy nafoy tao amin\u2019ny Fasana * i Jesosy sady tsy lo ny nofony.",
        "32": "Natsangan\u2019Andriamanitra tamin\u2019ny maty izany Jesosy izany, ary vavolombelon\u2019izany izahay rehetra.",
        "33": "Koa satria nasandratra ho eo ankavanan\u2019Andriamanitra izy, ary nandray avy tamin\u2019ny Ray ny fanahy * masina nampanantenaina, dia izy no nampilatsaka izao hitanareo sy renareo izao.",
        "34": "Tsy niakatra tany an-danitra i Davida, raha ny marina, fa izy aza nilaza hoe: \u2018Hoy i Jehovah tamin\u2019ny Tompoko: \u201cMipetraha eto ankavanako",
        "35": "mandra-panaoko ny fahavalonao ho fitoeran-tongotrao.\u201d\u2019",
        "36": "Koa aoka ho fantatry ny taranak\u2019Israely rehetra marimarina fa nataon\u2019Andriamanitra ho Tompo sy Kristy iny Jesosy nofantsihanareo tamin\u2019ny hazo fijaliana iny.\u201d",
        "37": "Koa voatsindrona ny fon\u2019ireo rehefa nandre izany, ka hoy izy ireo tamin\u2019i Petera sy ny apostoly hafa: \u201cInona izao no hataonay, ry rahalahy?\u201d",
        "38": "Dia hoy i Petera: \u201cMibebaha, ary aoka samy hatao batisa amin\u2019ny anaran\u2019i Jesosy Kristy ianareo tsirairay, mba hahazoanareo famelan-keloka. Ary hahazo ilay fanomezana maimaim-poana ianareo, dia ny fanahy masina.",
        "39": "Fa ho anareo ilay fampanantenana, eny, ho anareo sy ho an\u2019ny zanakareo ary ho an\u2019izay rehetra any lavitra, izany hoe izay rehetra antsoin\u2019i Jehovah Andriamanitsika hanatona azy.\u201d",
        "40": "Ary teny maro hafa no nentiny nanome fanazavana feno, * ary nandrisika hatrany an\u2019ireo izy hoe: \u201cAoka ianareo hovonjena ho afaka amin\u2019ity taranaka tsy marina ity.\u201d",
        "41": "Koa natao batisa izay olona nandray tsara ny tenin\u2019i Petera, ka niampy olona * tokony ho telo arivo ny isan\u2019izy ireo tamin\u2019iny andro iny.",
        "42": "Nifantoka tamin\u2019ny fampianaran\u2019ny apostoly izy ireo, ary nifampizara izay nananany, sy niara-nisakafo ary naharitra nivavaka.",
        "43": "Dia raiki-tahotra daholo ny olona, * ary nisy zava-mahagaga sy famantarana maro natao tamin\u2019ny alalan\u2019ny apostoly.",
        "44": "Ary niaraka teo daholo izay rehetra tonga mpino, ka niombonany avokoa ny zava-drehetra.",
        "45": "Nivarotra ny taniny sy ny fananany izy ireo, ka ny vola azo dia nozarainy tamin\u2019ny rehetra, araka izay nilainy avy.",
        "46": "Tao amin\u2019ny tempoly foana izy ireo isan\u2019andro sady niray saina, ary nisakafo tany an-trano izy ireo ka nihinan-kanina tamim-pifaliana be sy tamim-pahatsoram-po,",
        "47": "ary nidera an\u2019Andriamanitra sady nahazo sitraka tamin\u2019ny olona rehetra. Ary nandritra izany fotoana izany, dia nisy olona voavonjy nentin\u2019i Jehovah isan\u2019andro hanatevin-daharana azy ireo."
    },
    "3": {
        "1": "Ary niakatra ho ao amin\u2019ny tempoly i Petera sy Jaona tamin\u2019ny ora fivavahana, dia ny ora fahasivy.",
        "2": "Ary nisy lehilahy nalemy tongotra hatrany an-kibon-dreniny nentin\u2019olona ka napetrany isan\u2019andro tao amin\u2019ny tempoly, teo akaikin\u2019ilay vavahady atao hoe Vavahady Kanto, mba hangataka tamin\u2019izay niditra tao amin\u2019ny tempoly.",
        "3": "Raha vao nahita an\u2019i Petera sy Jaona ndeha hiditra ny tempoly izy, dia nangata-bola.",
        "4": "Fa nibanjina azy i Petera sy Jaona, ka hoy i Petera: \u201cMijere anay.\u201d",
        "5": "Koa nibanjina tsara azy roa lahy izy, fa nanantena hahazo zavatra taminy.",
        "6": "Fa hoy i Petera: \u201cTsy manana volafotsy na volamena aho, fa izay ananako kosa no omeko anao: Amin\u2019ny anaran\u2019i Jesosy Kristy avy any Nazareta, mandehana!\u201d",
        "7": "Dia noraisiny tamin\u2019ny tanany ankavanana izy ka natsangany. Koa avy hatrany dia natanjaka ny faladiany sy ny taolan-kitrokeliny,",
        "8": "ka niantsambotra izy ary tafatsangana dia nandeha. Niditra tao amin\u2019ny tempoly niaraka tamin\u2019izy roa lahy izy, ka nandeha sady nitsambikimbikina ary nidera an\u2019Andriamanitra.",
        "9": "Ary hitan\u2019ny olona rehetra izy rehefa nandeha sy nidera an\u2019Andriamanitra.",
        "10": "Fantatr\u2019izy ireo tsara koa fa izy ilay lehilahy nipetraka nangataka teo amin\u2019ny Vavahady Kanto tao amin\u2019ny tempoly. Koa gaga izy ireo, ary zendana noho izay nitranga tamin-dralehilahy.",
        "11": "Ary raha mbola namikitra tamin\u2019i Petera sy Jaona izy, dia nirohotra teo amin\u2019izy telo lahy, teo amin\u2019ilay atao hoe lala-mitafon\u2019i * Solomona, ny olona rehetra. Ary talanjona indrindra izy ireo.",
        "12": "Hitan\u2019i Petera izany, ka hoy izy tamin\u2019ny olona: \u201cRy Israelita, inona no mahagaga anareo amin\u2019izany? Ary nahoana ianareo no mibanjina anay, toy ny hoe ny herinay na ny fahafoizan-tenanay ho an\u2019Andriamanitra no nampandehananay azy?",
        "13": "Andriamanitr\u2019i Abrahama sy Isaka ary Jakoba, ilay Andriamanitry ny razantsika, dia nanome voninahitra an\u2019i Jesosy Mpanompony, fa ianareo kosa nanolotra azy ka nanda azy teo anatrehan\u2019i Pilato, izay efa tapa-kevitra ny hanafaka azy.",
        "14": "Eny, nolavinareo ilay masina sy marina, ary mpamono olona no nangatahinareo hafahana ho anareo,",
        "15": "fa novonoinareo kosa ilay Mpitarika Lehibe Indrindra izay manome fiainana. Kanefa Andriamanitra nanangana azy tamin\u2019ny maty, ary vavolombelon\u2019izany izahay.",
        "16": "Koa ny anarany, eny, ny finoanay ny anarany, no nampahatanjaka an\u2019io lehilahy hitanareo sy fantatrareo io, ary ny finoana azonay amin\u2019ny alalany no nahasitrana tanteraka azy teo imasonareo rehetra.",
        "17": "Ary ankehitriny, ry rahalahy, fantatro fa noho ny tsy fahalalanareo no nanaovanareo izany, ary toy izany koa ny mpitondra anareo.",
        "18": "Fa izany no fomba nanatanterahan\u2019Andriamanitra an\u2019izay efa nampilazainy ny mpaminany rehetra, dia ny hoe tsy maintsy hijaly ny Kristiny.",
        "19": "\u201cKoa mibebaha, ka miverena hamonoana ny fahotanareo, mba hisian\u2019ny fotoana mamelombelona avy amin\u2019i Jehovah",
        "20": "ary mba hanirahany an\u2019ilay Kristy voatendry ho anareo, dia i Jesosy.",
        "21": "Tsy maintsy hohazonin\u2019ny lanitra izy, mandra-pahatongan\u2019ny fotoana hamerenana ny zava-drehetra amin\u2019ny laoniny, dia ilay fotoana nampilazain\u2019Andriamanitra ny mpaminaniny masina fahiny.",
        "22": "Hoy tokoa mantsy i Mosesy: \u2018I Jehovah Andriamanitra hanendry mpaminany toa ahy, ho anareo, avy amin\u2019ny rahalahinareo. Henoy izy, na inona na inona lazainy aminareo.",
        "23": "Koa izay * rehetra tsy mihaino izany Mpaminany izany dia haringana tanteraka tsy ho eo amin\u2019ny vahoaka.\u2019",
        "24": "Ary nanambara mazava momba izao andro izao ny mpaminany rehetra, nanomboka tamin\u2019i Samoela sy ireo nandimby azy, eny, izay rehetra naminany.",
        "25": "Ianareo no zanaky ny mpaminany sy zanaky ny fifanekena nifanaovan\u2019Andriamanitra tamin\u2019ny razanareo, tamin\u2019izy nilaza tamin\u2019i Abrahama hoe: \u2018Amin\u2019ny taranakao no hitahiana ny firenena rehetra eny ambonin\u2019ny tany.\u2019",
        "26": "Ary rehefa avy nanendry ilay Mpanompony Andriamanitra, dia tany aminareo aloha no nanirahany azy, mba hitahiana anareo ka hampiala anareo amin\u2019ny zava-dratsy nataonareo avy.\u201d"
    },
    "4": {
        "1": "Ary raha mbola niteny tamin\u2019ny vahoaka izy roa lahy, dia tonga teo aminy ny lehiben\u2019ny mpisorona sy ny lehiben\u2019ny mpiambina ny tempoly ary ny Sadoseo.",
        "2": "Sosotra mantsy ireo, satria nampianatra ny vahoaka izy roa lahy sady nanambara mazava momba ny fitsanganana amin\u2019ny maty, ka niresaka momba ny nitsanganan\u2019i Jesosy.",
        "3": "Dia nosamboriny izy roa lahy ka nataony am-ponja mandra-pahatongan\u2019ny ampitso, satria efa hariva tamin\u2019izay.",
        "4": "Maro tamin\u2019ireo nihaino ilay lahateny anefa no nino, ary lasa dimy arivo teo ho eo ny isan\u2019ny lehilahy.",
        "5": "Ny ampitson\u2019iny, dia nivory tao Jerosalema ny mpitondra teo amin\u2019izy ireo, mbamin\u2019ny anti-panahy sy ny mpanora-dal\u00e0na.",
        "6": "Tao koa i Anasy lehiben\u2019ny mpisorona, sy Kaiafa sy Jaona ary Aleksandra. Tao daholo koa ny havan\u2019ilay lehiben\u2019ny mpisorona.",
        "7": "Dia nataon\u2019ireo teo afovoany izy roa lahy, ka nanontaniany hoe: \u201cFahefana avy aiza, ary tamin\u2019ny anaran\u2019iza no nanaovanareo izao?\u201d",
        "8": "Ary feno fanahy masina i Petera, ka namaly hoe: \u201cRy mpitondra vahoaka sy anti-panahy isany!",
        "9": "Raha fotopotorana izahay androany satria nanao soa olona kilemaina, ka anontaniana hoe tamin\u2019ny alalan\u2019iza no nanasitrananay azy,",
        "10": "dia aoka ho fantatrareo rehetra sy ny vahoakan\u2019Israely manontolo fa matoa io lehilahy io salama tsara manoloana anareo eto, dia noho ny anaran\u2019i Jesosy Kristy avy any Nazareta, ilay nofantsihanareo tamin\u2019ny hazo fijaliana, nefa natsangan\u2019Andriamanitra tamin\u2019ny maty.",
        "11": "Izy \u2018ilay vato nohamavoinareo mpanao trano, nefa tonga vato fehizoro.\u2019",
        "12": "Ary tsy misy olon-kafa hahazoana famonjena, satria tsy misy anarana hafa ambanin\u2019ny lanitra nomena ny olona hahazoantsika famonjena.\u201d",
        "13": "Ary gaga izy ireo nahita ny fahasahian\u2019i Petera sy Jaona, ary fantany fa tsy dia nahita fianarana izy roa lahy sady olon-tsotra. Fantany tsara koa fa niaraka tamin\u2019i Jesosy izy roa lahy.",
        "14": "Tsy nanan-kavaly anefa ireo, rehefa nijery an\u2019ilay lehilahy efa sitrana, izay niara-nijoro tamin\u2019izy roa lahy teo.",
        "15": "Dia nasain\u2019izy ireo nivoaka avy tao amin\u2019ny tranon\u2019ny Fitsarana Avo Jiosy ireo, ary niara-nidinika izy ireo",
        "16": "hoe: \u201cHataontsika ahoana ireo lehilahy ireo? Fa nanao famantarana niavaka izy ireo, ary miharihary amin\u2019ny mponina rehetra eto Jerosalema izany, ka tsy azontsika lavina.",
        "17": "Fa mba tsy hielezan\u2019izany bebe kokoa eo amin\u2019ny vahoaka, dia andao horahonantsika izy ireo tsy hiteny amin\u2019izany anarana izany intsony, na amin\u2019iza na amin\u2019iza.\u201d",
        "18": "Dia nantsoiny izy roa lahy ka nodidiany tsy hiteny na hampianatra amin\u2019ny anaran\u2019i Jesosy intsony, na aiza na aiza.",
        "19": "Fa namaly kosa i Petera sy Jaona hoe: \u201cIanareo no aoka hitsara raha marina eo imason\u2019Andriamanitra na tsia ny hihaino anareo, fa tsy hihaino an\u2019Andriamanitra.",
        "20": "Raha izahay kosa, dia tsy azonay atao ny tsy hiteny intsony momba izay efa hitanay sy renay.\u201d",
        "21": "Dia mbola nandrahona azy roa lahy indray ireo, ary nandefa azy avy eo, satria tsy hitany izay tokony hanasaziana azy, ary natahorany koa ny vahoaka satria nanome voninahitra an\u2019Andriamanitra noho izay nitranga.",
        "22": "Efa maherin\u2019ny efapolo taona mantsy ilay lehilahy nositranina tamin\u2019ny alalan\u2019izany fahagagana izany.",
        "23": "Dia nankany amin\u2019ny mpiray finoana taminy izy roa lahy rehefa nafahana, ka notantarainy tamin\u2019ireo ny zavatra nolazain\u2019ny lehiben\u2019ny mpisorona sy ny anti-panahy.",
        "24": "Nony nandre izany izy ireo, dia niara-nientana ka nanandra-peo nivavaka tamin\u2019Andriamanitra hoe: \u201cRy Tompo Fara Tampony \u00f4, ianao no nanao ny lanitra sy ny tany sy ny ranomasina ary ny zava-drehetra ao amin\u2019ireo.",
        "25": "Ianao no nampiteny an\u2019i Davida razanay mpanomponao tamin\u2019ny alalan\u2019ny fanahy masina hoe: \u2018Nahoana no mikorontana ireo firenena ary misaina zava-poana ny vahoaka?",
        "26": "Nitsangana ny mpanjakan\u2019ny tany, ary nivondrona ny mpitondra mba hanohitra an\u2019i Jehovah sy ilay voahosony.\u2019",
        "27": "Fa efa nifamory teto amin\u2019ity tan\u00e0na ity tokoa i Heroda sy Pontio Pilato, mbamin\u2019ny hafa firenena sy ny vahoakan\u2019Israely, hanohitra an\u2019i Jesosy mpanomponao masina, ilay voahosotrao.",
        "28": "Nanao izany izy ireo mba hanatanterahana izay efa voatendrin\u2019ny tananao sy ny fikasanao.",
        "29": "Koa ankehitriny, Jehovah \u00f4, henoy ny fandrahonany, ary ataovy izay hahatonga anay mpanomponao hitory ny teninao amim-pahasahiana be,",
        "30": "raha mbola manatsotra ny tananao hanasitrana ianao, ary manao famantarana sy zava-mahagaga amin\u2019ny anaran\u2019i Jesosy mpanomponao masina.\u201d",
        "31": "Rehefa avy nitalaho tamim-bavaka izy ireo, dia nihovotrovotra ilay toerana nivoriany, ary feno fanahy masina izy rehetra, ka nitory ny tenin\u2019Andriamanitra tamim-pahasahiana.",
        "32": "Iray fo sy iray saina ny olona maro be tonga mpino, ka tsy nisy nilaza ny fananany ho an\u2019ny tenany, fa niombonan\u2019izy rehetra daholo ny zava-drehetra.",
        "33": "Ary tamin-kery lehibe no mbola nitorian\u2019ny apostoly momba ny nitsanganan\u2019i Jesosy Tompo tamin\u2019ny maty. Ary nanehoana hatsaram-panahy tsy manam-paharoa izy rehetra.",
        "34": "Tsy nisy nahantra teo amin\u2019izy ireo, fa izay rehetra nanana tany na trano dia nivarotra izany ka nitondra ny vidin\u2019izay lafo,",
        "35": "ary nametraka izany teo an-tongotry ny apostoly. Dia nozaraina tamin\u2019ny tsirairay araka izay nilainy avy izany.",
        "36": "Ary nisy Levita, teratany avy any Sipra, atao hoe Josefa. Nantsoin\u2019ny apostoly koa hoe Barnabasy izy, izany hoe \u201cZanaky ny Fampiononana\u201d, raha adika.",
        "37": "Nanana tany izy ary nivarotra izany, ka nitondra ny vola ary nametraka izany teo an-tongotry ny apostoly."
    },
    "5": {
        "1": "Fa nivarotra ny fananany kosa ny lehilahy atao hoe Ananiasy, sy Safira vadiny.",
        "2": "Nisy notazoniny mangingina ho azy anefa ny vidiny, ary nahalala izany koa ny vavy. Ampahany ihany no nentiny ka napetrany teo an-tongotry ny apostoly.",
        "3": "Fa hoy i Petera: \u201cRy Ananiasy, nahoana i Satana no nanome anao fahasahiana hamitaka ny fanahy masina, ka nohazoninao mangingina ny ampahany tamin\u2019ny vidin\u2019ilay tany?",
        "4": "Fony tsy namidy ny tany, tsy anao ihany ve ilay izy? Ary rehefa namidy, tsy mbola anao ihany ve, ka hanaovanao izay sitraponao? Nahoana ianao no nikasa hanao izao zavatra izao tao am-ponao? Tsy olona no nofitahinao, fa Andriamanitra.\u201d",
        "5": "Dia niankarapoka i Ananiasy rehefa nandre izany, ka tapitra ny ainy. Ary raiki-tahotra mafy izay rehetra nandre izany.",
        "6": "Fa nitsangana ny tovolahy dia nofonosiny lamba ny faty, ka nentiny ary naleviny.",
        "7": "Rehefa afaka adiny telo teo ho eo, dia niditra ny vadiny nefa tsy nahalala izay nitranga.",
        "8": "Dia hoy i Petera taminy: \u201cLazao ahy kely hoe: Izay ihany ve no vidiny nivarotanareo ilay tany?\u201d Ary hoy izy: \u201cIa, izay ihany.\u201d",
        "9": "Koa hoy i Petera taminy: \u201cNahoana ianareo mivady no niray tetika hitsapa toetra ny fanahin\u2019i Jehovah? Efa eo am-baravarana izao ny tongotr\u2019ireo nandevina ny vadinao, ary hitondra anao hiala koa ry zareo.\u201d",
        "10": "Avy hatrany dia niankarapoka teo an-tongotr\u2019i Petera izy, ka tapitra ny ainy. Koa rehefa niditra ny tovolahy, dia nahita azy efa maty, ka nitondra azy niala teo sy nandevina azy teo anilan\u2019ny vadiny.",
        "11": "Dia raiki-tahotra mafy ny fiangonana manontolo sy izay rehetra nandre izany.",
        "12": "Ary tsy nitsahatra nanao famantarana sy zava-mahagaga maro teo amin\u2019ny vahoaka ny apostoly. Nivory teo amin\u2019ny lala-mitafon\u2019i * Solomona izy rehetra ary niray saina.",
        "13": "Marina fa tsy nisy olon-kafa sahy niandany tamin\u2019izy ireo, kanefa nidera azy ireo ihany ny olona.",
        "14": "Mbola niampy hatrany ireo nino ny Tompo, ary maro be izy ireny, na lahy na vavy.",
        "15": "Ary nentin\u2019ny olona teny an-dalambe mihitsy aza ny marary ka napetrany teny, teo ambony farafara kely sy fandriana. Amin\u2019izay mantsy dia mba azon\u2019ny alok\u2019i Petera, fara faharatsiny, ny sasany amin\u2019izy ireo, rehefa mandalo izy.",
        "16": "Ary nisy olona maro be tonga foana avy tamin\u2019ireo tan\u00e0na manodidina an\u2019i Jerosalema. Nitondra ny marary sy ny nampahorin\u2019ny fanahy maloto izy ireo, ary sitrana daholo izy rehetra.",
        "17": "Velom-pialonana anefa ny mpisoronabe sy ny mpomba azy rehetra, izany hoe ny Sadoseo, izay sekta nisy tamin\u2019izany. Koa nitsangana izy ireo,",
        "18": "ka nosamboriny ny apostoly ary nataony tao amin\u2019ny fonjam-panjakana.",
        "19": "Nosokafan\u2019ny anjelin\u2019i Jehovah anefa ny varavaran\u2019ny fonja nony alina ka navoakany ireo. Ary hoy izy tamin\u2019ireo:",
        "20": "\u201cMandehana, ka mijoroa ao amin\u2019ny tempoly, ary aza mitsahatra mitory amin\u2019ny olona ny teny rehetra momba izany fiainana izany.\u201d",
        "21": "Rehefa nandre izany ny apostoly, dia niditra vao maraina be tao amin\u2019ny tempoly, ka nampianatra. Ary tonga ny mpisoronabe sy izay niaraka taminy, ka namory an\u2019ireo anisan\u2019ny Fitsarana Avo Jiosy mbamin\u2019ny anti-panahy rehetran\u2019ny zanak\u2019Israely, ary nampaka an\u2019ireo apostoly tany am-ponja.",
        "22": "Rehefa tonga tany anefa ireo mpiambina, dia tsy nahita azy ireo tao am-ponja ka niverina mba hanao izao tatitra izao:",
        "23": "\u201cHitanay fa nihidy mafy tsara ny fonja, ary ireo mpiambina nijoro teo am-baravarana, kanjo rehefa nosokafana, dia tsy nahita olona tao izahay.\u201d",
        "24": "Nandre izany ny lehiben\u2019ny mpiambina ny tempoly sy ireo lehiben\u2019ny mpisorona, ka samy sahiran-kevitra ny amin\u2019izany raharaha izany sy izay hiafarany.",
        "25": "Ary nisy lehilahy iray tonga nilaza tamin\u2019izy ireo hoe: \u201cIndreo fa ao amin\u2019ny tempoly ireo lehilahy nataonareo am-ponja! Mijoro sy mampianatra ao ry zareo!\u201d",
        "26": "Koa nandeha naka an\u2019ireo apostoly ny lehiben\u2019ny mpiambina sy ireo olom-peheziny. Tsy nampiasa herisetra anefa izy ireo satria natahotra sao hotorahan\u2019ny olona vato.",
        "27": "Dia nentiny ireo apostoly, ka nampijoroany tao amin\u2019ny tranon\u2019ny Fitsarana Avo Jiosy. Koa namotopototra azy ireo ny mpisoronabe,",
        "28": "ary nilaza hoe: \u201cEfa noraranay mafy ianareo tsy hampianatra intsony amin\u2019izany anarana izany, nefa jereo fa nofenoinareo ny fampianaranareo i Jerosalema, ary tapa-kevitra ianareo ny hanao anay ho tompon\u2019andraikitra amin\u2019ny ran\u2019izany lehilahy izany.\u201d",
        "29": "Fa hoy ny navalin\u2019i Petera sy ny apostoly hafa: \u201cAndriamanitra no mpitondra anay ka izy no tsy maintsy ankatoavinay, fa tsy olona.",
        "30": "Andriamanitry ny razantsika efa nanangana an\u2019i Jesosy tamin\u2019ny maty, dia i Jesosy izay novonoinareo sy nahantonareo teo amin\u2019ny tsato-kazo.",
        "31": "Nasandratr\u2019Andriamanitra ho eo ankavanany anefa izy, ka tonga Mpitarika Lehibe Indrindra sy Mpamonjy, mba hahafahan\u2019ny Israely hibebaka sy hahazo famelan-keloka.",
        "32": "Vavolombelon\u2019izany izahay, ary toy izany koa ny fanahy masina, izay omen\u2019Andriamanitra an\u2019izay mankat\u00f2 azy amin\u2019ny maha mpitondra azy.\u201d",
        "33": "Tezitra mafy izy ireo rehefa nandre izany, ka tiany hovonoina ny apostoly.",
        "34": "Nitsangana teo anatrehan\u2019ny Fitsarana Avo Jiosy anefa ny Fariseo anankiray atao hoe Gamaliela, izay mpampiana-dal\u00e0na nohajain\u2019ny rehetra, ary nasainy navoaka vetivety ireo apostoly.",
        "35": "Dia hoy izy tamin\u2019ireo: \u201cRy Israelita, tandremo tsara izay kasainareo hatao amin\u2019ireo lehilahy ireo.",
        "36": "Taloha, ohatra, dia nitsangana i Teodasy izay nanao ny tenany ho zavatra. Koa efajato lahy teo ho eo no nirotsaka ho mpomba azy. Novonoina anefa izy, ary niparitaka izay rehetra nanaiky azy ka vita hatreo ny aminy.",
        "37": "Ary taorian\u2019i Teodasy, dia nitsangana i Jodasy avy any Galilia, tamin\u2019ny andron\u2019ny fisoratana anarana, ary nitaona olona hanaraka azy. Maty anefa izy, ka niparitaka izay rehetra nanaiky azy.",
        "38": "Koa manoloana an\u2019izao zava-mitranga izao, dia izao no lazaiko aminareo: Aza mitsabaka amin\u2019izay ataon\u2019ireo lehilahy ireo, fa avelao izy\u2014raha avy amin\u2019olombelona mantsy izao fikasana na asa izao, dia ho rava,",
        "39": "fa raha avy amin\u2019Andriamanitra kosa izao, dia tsy ho vitanareo ny handrava azy\u2014sao dia ho lasa mpiady amin\u2019Andriamanitra ianareo.\u201d",
        "40": "Dia nanaiky ny tenin\u2019i Gamaliela ireo ka nampiantso ny apostoly, ary nikapoka sy nandrara azy tsy hiteny tamin\u2019ny anaran\u2019i Jesosy intsony, dia namela azy handeha.",
        "41": "Koa niala teo anatrehan\u2019ny Fitsarana Avo Jiosy izy ireo, sady faly satria natao mendrika ny ho afa-baraka noho izany anarany izany.",
        "42": "Tsy nitsahatra nampianatra sy nitory ny vaovao tsara momba an\u2019i Kristy, izany hoe i Jesosy, izy ireo isan\u2019andro, na tao amin\u2019ny tempoly na isan-trano."
    },
    "6": {
        "1": "Ary tamin\u2019izany andro izany, rehefa nitombo isa ny mpianatra, dia nanjary nimenomenona tamin\u2019ny Jiosy miteny hebreo ny Jiosy miteny grika, satria natao tsirambina ny mpitondratena teo aminy tamin\u2019ny fizaran-tsakafo isan\u2019andro.",
        "2": "Koa nampiantso mpianatra maro be ny roa ambin\u2019ny folo lahy, ka nanao hoe: \u201cTsy mety raha hamela ny tenin\u2019Andriamanitra izahay mba hizara sakafo eny an-databatra.",
        "3": "Noho izany, ry rahalahy, dia mitadiava fito lahy eo aminareo, dia izay tsara laza sady feno fanahy masina sy fahendrena, mba hotendrenay ho amin\u2019izany raharaha tsy maintsy hatao izany,",
        "4": "fa izahay kosa hifantoka amin\u2019ny vavaka sy ny fanompoana, dia ny fampianarana ny tenin\u2019Andriamanitra.\u201d",
        "5": "Sitraky ny rehetra izany, ka nofidin\u2019izy ireo i Stefana, lehilahy feno finoana sy fanahy masina, sy Filipo sy Prokoro sy Nikanora sy Timona sy Parmena ary Nikoleo avy any Antiokia, ilay niova ho amin\u2019ny fivavahana jiosy.",
        "6": "Dia narosony teo anatrehan\u2019ny apostoly ireo, ka rehefa avy nivavaka ny apostoly, dia nametra-tanana tamin\u2019ireo.",
        "7": "Dia tsy nitsahatra niroborobo ny tenin\u2019Andriamanitra, ka nihamaro be ny isan\u2019ny mpianatra tany Jerosalema, ary mpisorona maro be no nanjary nanaiky ny finoana.",
        "8": "Ary feno hatsaram-panahy sy hery i Stefana, ka nanao zava-mahagaga sy famantarana lehibe teo amin\u2019ny vahoaka.",
        "9": "Ary nisy lehilahy nitsangana hiady hevitra tamin\u2019i Stefana. Avy tamin\u2019ilay antsoina hoe Synagogan\u2019ireo Nomena Fahafahana izy ireo, ary koa avy tamin\u2019ny Kyrenianina sy ny Aleksandrianina, ary lehilahy avy any Kilikia sy Azia.",
        "10": "Tsy voatohitr\u2019izy ireo anefa ny fahendreny sy ny fanahy masina izay nampiteny azy.",
        "11": "Ary nampirisika olona mangingina izy ireo hilaza hoe: \u201cRenay nanevateva an\u2019i Mosesy sy Andriamanitra izy.\u201d",
        "12": "Dia nampirisihin\u2019izy ireo ny vahoaka sy ny anti-panahy ary ny mpanora-dal\u00e0na, ka tonga tampoka teo amin\u2019i Stefana ireo, ary nitondra azy an-keriny nankany amin\u2019ny Fitsarana Avo Jiosy.",
        "13": "Dia nandroso vavolombelona mandainga ireo, nanao hoe: \u201cIo lehilahy io tsy mitsahatra miteny zava-dratsy momba ity toerana masina ity sy ny Lal\u00e0na.",
        "14": "Renay izy, ohatra, nilaza fa handrodana ity toerana ity, hono, ilay Jesosy avy any Nazareta iny, ka hanova ny fomba fanao nampitain\u2019i Mosesy tamintsika.\u201d",
        "15": "Ary nibanjina an\u2019i Stefana daholo izay nipetraka teo amin\u2019ilay Fitsarana Avo, ka nahita fa sahala amin\u2019ny tarehin\u2019anjely ny tarehiny."
    },
    "7": {
        "1": "Fa hoy ny mpisoronabe: \u201cIzany tokoa ve no izy?\u201d",
        "2": "Dia hoy i Stefana: \u201cRy rahalahy sy ianareo raiamandreny, henoy izao teniko izao: Andriamanitry ny voninahitra niseho tamin\u2019i Abrahama razantsika fony izy tany Mezopotamia, raha mbola tsy nanorim-ponenana tany Harana.",
        "3": "Ary hoy Andriamanitra taminy: \u2018Mial\u00e0 amin\u2019ny taninao sy ny havanao, ka mankanesa any amin\u2019ny tany izay hasehoko anao.\u2019",
        "4": "Dia niala tao amin\u2019ny tanin\u2019ny Kaldeanina izy, ka nonina tany Harana. Ary rehefa maty ny rainy, dia nasain\u2019Andriamanitra nifindra nankat\u1ef3 amin\u2019ity tany onenanareo ankehitriny ity izy.",
        "5": "Tsy nanome azy lova teto anefa Andriamanitra, na dia tany eram-paladia aza, fa nampanantena kosa ny hanome ity tany ity ho fananany sy ho fananan\u2019ny taranany mandimby azy, na dia mbola tsy nanan-janaka aza izy tamin\u2019izay.",
        "6": "Nilaza koa Andriamanitra fa ho mpivahiny any an-tanin\u2019olona ny taranak\u2019i Abrahama, ka handevozin\u2019ireo sy hampahoriny efajato taona.",
        "7": "\u2018Dia hotsaraiko ilay firenena hotompoiny\u2019, hoy Andriamanitra, \u2018ary aorian\u2019izany dia hiala any izy ireo, ka hanao fanompoana masina ho ahy eto amin\u2019ity toerana ity.\u2019",
        "8": "\u201cAry nanao fifanekena tamin\u2019i Abrahama koa izy, dia ny amin\u2019ny famorana izany. Koa niteraka an\u2019i Isaka i Abrahama ka namora azy tamin\u2019ny andro fahavalo, ary Isaka niteraka an\u2019i Jakoba, ary Jakoba niteraka azy roa ambin\u2019ny folo lahy loham-pianakaviantsika.",
        "9": "Ary nialona an\u2019i Josefa ireo loham-pianakaviantsika ka nivarotra azy ho any Ejipta. Nomba azy anefa Andriamanitra,",
        "10": "ka nanafaka azy tamin\u2019ny fahoriany rehetra, ary nanao izay hahazoany sitraka sy hananany fahendrena teo anatrehan\u2019i Farao mpanjakan\u2019i Ejipta, izay nanendry azy ho mpitondra an\u2019i Ejipta sy ny tao an-tranony rehetra.",
        "11": "Nisy mosary anefa eran\u2019i Ejipta sy Kanana ka mafy tokoa ny fahoriana, ary tsy nahita sakafo ny razantsika.",
        "12": "Ren\u2019i Jakoba anefa fa nisy hanina tany Ejipta ka naniraka ny razantsika ho any izy tamin\u2019ny voalohany.",
        "13": "Ary tamin\u2019ilay faharoa, dia nampahafantatra ny tenany tamin\u2019ny rahalahiny i Josefa, ka nanjary fantatr\u2019i Farao ny fianakaviana niavian\u2019i Josefa.",
        "14": "Koa nampanalain\u2019i Josefa avy tamin\u2019izany toerana izany i Jakoba rainy sy ny havany rehetra, dia olona * dimy amby fitopolo.",
        "15": "Ary nidina nankany Ejipta i Jakoba, dia maty izy, ary maty koa ny razantsika",
        "16": "ka nafindra tany Sekema, ary nalevina tao amin\u2019ny fasana novidin\u2019i Abrahama farantsa volafotsy tamin\u2019ny zanakalahin\u2019i Hamora, tany Sekema.",
        "17": "\u201cRehefa nanakaiky ny fotoana hahatanterahan\u2019ilay fampanantenana nambaran\u2019Andriamanitra mazava tamin\u2019i Abrahama, dia nitombo sy nihamaro ny olona tany Ejipta,",
        "18": "mandra-pitsangan\u2019ny mpanjaka hafa tany Ejipta, izay tsy nahalala an\u2019i Josefa.",
        "19": "Nanao teti-dratsy hamelezana ny razantsika izy, ka nanery azy hanary ny zanany kely, mba tsy hahavelona an\u2019ireny.",
        "20": "Tamin\u2019izay indrindra no teraka i Mosesy, izay tena nahafatifaty teo imason\u2019Andriamanitra, ary nokarakaraina telo volana tao an-tranon-drainy izy.",
        "21": "Fa nony nariana izy, dia nalain\u2019ny zanakavavin\u2019i Farao ary notezainy toy ny zanany naterany,",
        "22": "ka nampianarina ny fahendrena rehetra nananan\u2019ny Ejipsianina. Ary nahery tamin\u2019ny teniny sy ny nataony izy.",
        "23": "\u201cRehefa feno efapolo taona izy, dia nitsiry tao am-pony ny faniriana hitsidika ny zanak\u2019Israely rahalahiny.",
        "24": "Raha vao nahita anankiray nampiharana ny tsy rariny izy, dia niaro sy namaly faty an\u2019ilay nampahorina, ka namono nahafaty an\u2019ilay Ejipsianina.",
        "25": "Noheveriny mantsy fa ho takatry ny rahalahiny hoe ny tanany no namonjen\u2019Andriamanitra azy ireo, kanjo tsy takatr\u2019izy ireo izany.",
        "26": "Ary nankany amin\u2019izy ireo izy ny ampitson\u2019iny, ka tojo roa lahy niady. Koa nitady hampihavana azy roa lahy izy, ka nanao hoe: \u2018\u00d4 ry izy roa lahy a, mpirahalahy ange ianareo e! Koa nahoana ianareo no mifanao ny tsy rariny toy izao?\u2019",
        "27": "Fa ilay nanao ny tsy rariny tamin\u2019ny namany kosa nanilika azy, ka nanao hoe: \u2018Iza no nanendry an\u2019ialahy ho mpitondra sy mpitsara anay?",
        "28": "Tadiavin\u2019ialahy hovonoina toy ny namonoan\u2019ialahy an\u2019ilay Ejipsianina omaly koa angaha aho?\u2019",
        "29": "Dia nandositra i Mosesy nony nandre izany, ka nanjary mpivahiny tany amin\u2019ny tany Midianina, ary niteraka roa lahy izy tany.",
        "30": "\u201cAry efapolo taona tat\u1ef3 aoriana, dia nisy anjely anankiray niseho taminy tao anaty lelafo teo amin\u2019ny voaroy nirehitra, tany an-tany efitra manodidina ny Tendrombohitra Sinay.",
        "31": "Rehefa nahita izany i Mosesy, dia gaga tamin\u2019ny zavatra hitany. Nony nanatona mba handinika akaiky anefa izy, dia reny ny feon\u2019i Jehovah nanao hoe:",
        "32": "\u2018Izaho no Andriamanitry ny razanao, dia Andriamanitr\u2019i Abrahama sy Isaka ary Jakoba.\u2019 Dia tora-kovitra i Mosesy, ka tsy sahy nandinika akaiky kokoa.",
        "33": "Ary hoy i Jehovah: \u2018Esory ny kapa eny an-tongotrao, fa tany masina io ijoroanao io.",
        "34": "Hitako tokoa ny fampahoriana ny oloko any Ejipta, ary efa reko ny fitarainany ka nidina hanafaka azy aho. Koa avia ianao hirahiko ho any Ejipta.\u2019",
        "35": "Io ilay Mosesy nolavin\u2019izy ireo sy nataony hoe: \u2018Iza no nanendry an\u2019ialahy ho mpitondra sy mpitsara anay?\u2019, kanjo izy ihany no nirahin\u2019Andriamanitra ho mpitondra sady mpanafaka, tamin\u2019ny alalan\u2019ny tanan\u2019ilay anjely niseho taminy tao amin\u2019ny voaroy.",
        "36": "Izy no namoaka azy ireo rehefa avy nanao zava-mahagaga sy famantarana maro tany Ejipta sy teo amin\u2019ny Ranomasina Mena ary tany an-tany efitra efapolo taona.",
        "37": "\u201cIzy ilay Mosesy nilaza tamin\u2019ny zanak\u2019Israely hoe: \u2018Andriamanitra hanendry mpaminany toa ahy, ho anareo, avy amin\u2019ny rahalahinareo.\u2019",
        "38": "Izy ilay teo amin\u2019ny fiangonana tany an-tany efitra niaraka tamin\u2019ilay anjely niresaka taminy tany amin\u2019ny Tendrombohitra Sinay, sy niaraka tamin\u2019ny razantsika, ary nandray ny fanambarana masina sady velona mba homena anareo.",
        "39": "Tsy nety nankat\u00f2 azy anefa ny razantsika fa nanilika azy, ary niverina tany Ejipta izy ireo tao am-pony,",
        "40": "ka nanao tamin\u2019i Arona hoe: \u2018Manamboara andriamanitra ho antsika hialoha lalana antsika, fa tsy fantatra izay nanjo an\u2019ilay Mosesy nitondra antsika nivoaka avy tany Ejipta iny.\u2019",
        "41": "Dia nanamboatra zanak\u2019omby izy ireo tamin\u2019izany andro izany, ka nanao sorona ho an\u2019ilay sampy, ary niravoravo tamin\u2019ny asan\u2019ny tanany.",
        "42": "Koa nihodina Andriamanitra, ka navelany izy ireo hanao fanompoana masina ho an\u2019ireo zavatra eny amin\u2019ny lanitra, araka ny voasoratra ao amin\u2019ny bokin\u2019ny mpaminany hoe: \u2018Izaho angaha moa no nanoloranareo fanatitra biby sy sorona nandritra ny efapolo taona tany an-tany efitra, ry taranak\u2019Israely?",
        "43": "Tsia, fa ny tranolain\u2019i Moloka sy ilay kintana andriamanitra atao hoe Refana no nentinareo, dia ireo sarivongana nataonareo hivavahana. Koa hataoko sesitany any andafin\u2019i Babylona ianareo.\u2019",
        "44": "\u201cTeo amin\u2019ny razantsika tany an-tany efitra ny tranolain\u2019ny vavolombelona, araka ny didin\u2019Andriamanitra tamin\u2019izy niteny tamin\u2019i Mosesy mba hanao tranolay araka ny modely hitany.",
        "45": "Ary nolovan\u2019ny razantsika ilay tranolay, ka nampidiriny tao amin\u2019ny tanin\u2019ireo firenena noroahin\u2019Andriamanitra teo anoloan\u2019ny razantsika. Nampiditra azy io tany izy ireo, niaraka tamin\u2019i Josoa, ka tao foana ilay izy mandra-pahatongan\u2019ny andron\u2019i Davida.",
        "46": "Nahazo sitraka teo imason\u2019Andriamanitra i Davida ary nangataka mba havela hanao fonenana ho an\u2019Andriamanitr\u2019i Jakoba.",
        "47": "I Solomona anefa no nanorina trano ho azy.",
        "48": "Tsy monina ao amin\u2019ny trano nataon-tanana anefa ilay Avo Indrindra, araka ny nolazain\u2019ny mpaminany hoe:",
        "49": "\u2018Ny lanitra no seza fiandrianako ary ny tany no fitoeran-tongotro. Koa trano manao ahoana no hataonareo ho ahy?, hoy i Jehovah. Ary toerana manao ahoana no honenako?",
        "50": "Tsy ny tanako ihany ve no nanao ireo zava-drehetra ireo?\u2019",
        "51": "\u201cRy mafy hatoka, tsy voafora fo sy sofina! Manohitra ny fanahy masina foana ianareo. Ary tahaka ny nataon\u2019ny razanareo ihany no ataonareo koa.",
        "52": "Iza moa no mpaminany tsy nenjehin\u2019ny razanareo? Eny, novonoiny mihitsy aza ireo nanambara mialoha fa ho avy Ilay marina. Ary ankehitriny dia efa tonga mpamadika sy mpamono azy ianareo.",
        "53": "Ianareo no nandray ny Lal\u00e0na nampitain\u2019ny anjely, nefa tsy nitandrina izany.\u201d",
        "54": "Tezitra mafy izy ireo tao am-pony tao rehefa nandre izany ka nihidy vazana taminy.",
        "55": "Fa i Stefana kosa feno fanahy masina ary nibanjina ny lanitra ka nahita ny voninahitr\u2019Andriamanitra sady nahita an\u2019i Jesosy nijoro teo ankavanan\u2019Andriamanitra.",
        "56": "Dia hoy izy: \u201cIo fa hitako ny lanitra misokatra, ary ny Zanak\u2019olona mijoro eo ankavanan\u2019Andriamanitra.\u201d",
        "57": "Ary niantsoantso faran\u2019izay mafy ny olona sady nanampin-tsofina, ka indray nirohotra teo aminy.",
        "58": "Dia nandroaka azy teny ivelan\u2019ny tan\u00e0na ireo, ka nitora-bato azy. Ary nametraka ny fitafiany ivelany teo an-tongotry ny tovolahy atao hoe Saoly ireo vavolombelona.",
        "59": "Ary tsy nitsahatra nitora-bato an\u2019i Stefana ireo, fa izy kosa niantso hoe: \u201cJesosy Tompo \u00f4, raiso ny aiko.\u201d *",
        "60": "Dia nandohalika izy ka niantsoantso mafy hoe: \u201cJehovah \u00f4, aza atao ho helony anie izao!\u201d Rehefa avy nilaza izany izy, dia nodimandry. *"
    },
    "8": {
        "1": "Ary nankasitraka ny namonoana azy i Saoly. Tamin\u2019izany andro izany, dia nenjehina mafy ny fiangonana tany Jerosalema, ka niparitaka nanerana ny faritr\u2019i Jodia sy Samaria izy rehetra, afa-tsy ny apostoly ihany.",
        "2": "Nisy lehilahy natahotra an\u2019Andriamanitra anefa nitondra ny fatin\u2019i Stefana ka nandevina azy sady nitomany mafy azy.",
        "3": "Fa i Saoly kosa nihetraketraka mafy tamin\u2019ny fiangonana. Nitety trano izy ary notaritaritiny hivoaka ny mpino na lahy na vavy, ka nataony am-ponja.",
        "4": "Fa izay niparitaka kosa dia namakivaky an\u2019ilay faritra, ka nitory ny vaovao tsaran\u2019ny tenin\u2019Andriamanitra.",
        "5": "Nidina tany amin\u2019ny tan\u00e0nan\u2019i Samaria, ohatra, i Filipo, ka nitory an\u2019i Kristy tany.",
        "6": "Nanongilan-tsofina tamin\u2019izay nolazain\u2019i Filipo daholo ny olona rehetra, sady nihaino sy nijery ny famantarana nataony.",
        "7": "Maro tamin\u2019ireo mantsy no nisy fanahy maloto, izay niantsoantso mafy ka nivoaka. Betsaka koa ny nalemy sy ny kilemaina no sitrana.",
        "8": "Koa faly be ny olona tao amin\u2019io tan\u00e0na io.",
        "9": "Ary nisy lehilahy atao hoe Simona tao Samaria. Efa mpampiasa herin\u2019ny maizina izy, ka nampitolagaga ny vahoaka tao, sady nanao ny tenany ho zavatra.",
        "10": "Nihaino tsara izay nolazainy ny rehetra, na ny kely indrindra na ny lehibe indrindra, ka nanao hoe: \u201cIo lehilahy io no Herin\u2019Andriamanitra, dia hery azo antsoina hoe Lehibe.\u201d",
        "11": "Efa ela ireo no gaga tamin\u2019ny fahaizany nampiasa herin\u2019ny maizina, ka izany no nihainoan\u2019izy ireo izay nolazainy.",
        "12": "Rehefa ninoan\u2019izy ireo anefa i Filipo izay nitory ny vaovao tsara momba ny fanjakan\u2019Andriamanitra sy momba ny anaran\u2019i Jesosy Kristy, dia natao batisa izy ireo, na lehilahy na vehivavy.",
        "13": "I Simona koa aza nino ka natao batisa, ary niaraka tamin\u2019i Filipo foana izy taorian\u2019izay. Dia gaga izy nahita ny famantarana sy ny fahagagana lehibe nitranga.",
        "14": "Ren\u2019ny apostoly tany Jerosalema fa nandray ny tenin\u2019Andriamanitra ny tany Samaria, ka nirahiny hankany i Petera sy Jaona.",
        "15": "Dia nidina tany izy roa lahy ka nivavaka mba handraisan\u2019ireo ny fanahy masina,",
        "16": "satria mbola tsy nisy nilatsahan\u2019ny fanahy ireo, fa natao batisa fotsiny tamin\u2019ny anaran\u2019i Jesosy Tompo.",
        "17": "Koa nametra-tanana tamin\u2019ireo izy roa lahy, ka nandray ny fanahy masina ireo.",
        "18": "Rehefa hitan\u2019i Simona fa ny fametrahan-tanan\u2019ny apostoly no nanomezana ny fanahy masina, dia notolorany vola izy roa lahy,",
        "19": "ka hoy izy: \u201cMba omeo izany fahefana izany koa aho. Amin\u2019izay, dia handray fanahy masina koa izay hametrahako tanana.\u201d",
        "20": "Fa hoy i Petera: \u201cAoka ho fongana miaraka aminao ny farantsa volafotsinao. Heverinao angaha fa azo vidim-bola ny fanomezana maimaim-poana avy amin\u2019Andriamanitra?",
        "21": "Tsy manana anjara amin\u2019izao fanompoana izao mihitsy ianao, satria tsy mahitsy eo anatrehan\u2019Andriamanitra ny fonao.",
        "22": "Koa mial\u00e0 amin\u2019izao faharatsianao izao, ka mitalahoa amin\u2019i Jehovah sao mba hamela heloka anao izy tamin\u2019izany teti-dratsin\u2019ny fonao izany.",
        "23": "Hitako mantsy fa toy ny ranonafero misy poizina ianao ary voafatotry ny tsy fahamarinana.\u201d",
        "24": "Dia hoy ny navalin\u2019i Simona: \u201cIanareo no aoka hitalaho amin\u2019i Jehovah ho ahy, mba tsy hisy hanjo ahy izany voalazanareo izany.\u201d",
        "25": "Ary namita tsara ny fitoriany i Petera sy Jaona, sady nilaza ny tenin\u2019i Jehovah. Avy eo, dia niverina tany Jerosalema izy roa lahy ka nandeha nitory ny vaovao tsara tany amin\u2019ny tan\u00e0na kely maro izay an\u2019ny Samaritanina.",
        "26": "Fa nisy anjelin\u2019i Jehovah niteny tamin\u2019i Filipo hoe: \u201cMitsang\u00e0na, ka mandehana mianatsimo any amin\u2019ny lalana midina avy any Jerosalema ho any Gaza.\u201d Lalana any an-tany efitra izany.",
        "27": "Dia nitsangana izy ka lasa, ary nahita tandapa etiopianina, izay olona ambony teo ambany fahefan\u2019i Kandasy mpanjakavavin\u2019ny Etiopianina. Niadidy ny harenany rehetra io tandapa io, ary nankany Jerosalema mba hivavaka.",
        "28": "Teny an-dalana hody, dia nipetraka tao amin\u2019ny kalesiny izy sady namaky mafy ny bokin\u2019i Isaia mpaminany.",
        "29": "Koa hoy ny fanahy masina tamin\u2019i Filipo: \u201cMandehana, enjeho iny kalesy iny!\u201d",
        "30": "Dia nihazakazaka teo anilan\u2019ilay kalesy i Filipo ka nandre azy namaky mafy ny bokin\u2019i Isaia mpaminany, ary hoy izy: \u201cTena azonao ve izay vakinao?\u201d",
        "31": "Dia hoy izy: \u201cAhoana moa no hahazoako azy raha tsy misy manoro ahy?\u201d Ary niangavy an\u2019i Filipo izy mba hiakatra sy hipetraka teo akaikiny.",
        "32": "Ary izao ilay andalan-tenin\u2019ny Soratra Masina izay novakiny: \u201cToy ny ondry nentina hovonoina izy, ary toy ny zanak\u2019ondry moana eo anoloan\u2019ny mpanety azy ka tsy miloa-bava.",
        "33": "Tsy nomena rariny izy nandritra ny fotoana nampietrena azy. Ary iza no hilaza ny tsipiriany momba ny taranaka nipoirany? Fa ny ainy aza nesorina tsy ho amin\u2019ny tany.\u201d",
        "34": "Dia hoy ilay tandapa tamin\u2019i Filipo: \u201cMba lazao amiko re: Iza no lazain\u2019ilay mpaminany amin\u2019izany? Ny tenany ihany ve sa olon-kafa?\u201d",
        "35": "Ary nanomboka niteny i Filipo, ka tamin\u2019iny andalan-tenin\u2019ny Soratra Masina iny no nanombohany nitory taminy ny vaovao tsara momba an\u2019i Jesosy.",
        "36": "Ary raha teny an-dalana izy ireo, dia tonga teo amin\u2019izay nisy rano, ka hoy ilay tandapa: \u201cIo misy rano, ka inona no misakana ahy tsy hatao batisa?\u201d",
        "37": "* \u2014\u2014",
        "38": "Dia nasainy najanona ilay kalesy, ary nidina tao anaty rano i Filipo sy ilay tandapa, ka nataon\u2019i Filipo batisa izy.",
        "39": "Ary nony niakatra avy tao anaty rano izy roa lahy, dia nentin\u2019ny fanahin\u2019i Jehovah avy hatrany i Filipo, ka tsy hitan\u2019ilay tandapa intsony. Dia nanohy ny diany ilay tandapa sady ravoravo.",
        "40": "Fa i Filipo kosa hita tany Asdoda, ary namakivaky an\u2019ilay faritany izy, ka tsy nitsahatra nitory ny vaovao tsara tany amin\u2019ny tan\u00e0na rehetra, mandra-pahatongany tany Kaisaria."
    },
    "9": {
        "1": "Ary mbola nandrahona sy nitady handripaka ny mpianatry ny Tompo ihany i Saoly. Koa nankany amin\u2019ny mpisoronabe izy,",
        "2": "ary nangataka taratasy ho an\u2019ireo synagoga * any Damaskosy, mba hoentiny nifatotra tany Jerosalema izay hitany manaraka Ny Lalana, * na lahy na vavy.",
        "3": "Ary raha mbola teny an-dalana izy ka efa nanakaiky an\u2019i Damaskosy, dia nisy hazavana tampoka avy tany an-danitra nanjelanjelatra nanodidina azy.",
        "4": "Dia lavo tamin\u2019ny tany izy, ary nandre feo nilaza taminy hoe: \u201cSaoly, Saoly, nahoana no manenjika ahy ianao?\u201d",
        "5": "Ary hoy izy: \u201cIza moa ianao, tompoko?\u201d Dia hoy izy: \u201cIzaho no Jesosy izay enjehinao.",
        "6": "Fa mitsang\u00e0na, ka midira ao an-tan\u00e0na, dia holazaina aminao izay tokony hataonao.\u201d",
        "7": "Nijoro teo tsy nahateny kosa ireo lehilahy niara-dia taminy. Nandre feo ihany izy ireo nefa tsy nahita olona.",
        "8": "Koa niarina avy teo amin\u2019ny tany i Saoly, nefa tsy nahita na inona na inona ny masony, na dia nisokatra aza. Dia notantanan\u2019ireo izy, ka nentiny niditra tao Damaskosy.",
        "9": "Ary tsy nahita mihitsy izy nandritra ny telo andro, sady tsy nihinana na nisotro.",
        "10": "Ary nisy mpianatra atao hoe Ananiasy tao Damaskosy. Koa hoy ny Tompo taminy tao amin\u2019ny fahitana: \u201cRy Ananiasy!\u201d Dia hoy izy: \u201cInt\u1ef3 aho, Tompo \u00f4!\u201d",
        "11": "Ary hoy ny Tompo: \u201cMitsang\u00e0na ka mankanesa any amin\u2019ilay lalana atao hoe Imahitsy. Ary anontanio ao an-tranon\u2019i Jodasy fa misy lehilahy atao hoe Saoly ao, ilay avy any Tarsosy. Eo am-pivavahana indrindra izy izao,",
        "12": "ka hitany tao amin\u2019ny fahitana ny lehilahy atao hoe Ananiasy, izay niditra ka nametra-tanana taminy, mba hahitan\u2019ny masony indray.\u201d",
        "13": "Fa hoy i Ananiasy: \u201cTompo \u00f4, efa reko tamin\u2019olona maro ny momba izany lehilahy izany, sy ny zava-dratsy maro nataony tamin\u2019ny olonao masina tany Jerosalema.",
        "14": "Eto izy izao, ary nahazo fahefana tamin\u2019ny lehiben\u2019ny mpisorona mba hamatotra an\u2019izay rehetra miantso ny anaranao.\u201d",
        "15": "Fa hoy ny Tompo: \u201cMandehana, fa fanaka voafidy ho ahy izany lehilahy izany, mba hitondra ny anarako any amin\u2019ny hafa firenena sy ny mpanjaka ary ny zanak\u2019Israely.",
        "16": "Fa hasehoko mazava aminy ny zavatra maro tsy maintsy iaretany noho ny anarako.\u201d",
        "17": "Dia lasa i Ananiasy ary niditra tao amin\u2019ilay trano, ka nametra-tanana taminy ary nanao hoe: \u201cRy Saoly, rahalahy. Ny Tompo, eny, ilay Jesosy niseho taminao teny amin\u2019ny lalana nalehanao, no naniraka ahy mba hahitan\u2019ny masonao indray sy mba hahafeno fanahy masina anao.\u201d",
        "18": "Ary avy hatrany dia nisy zavatra toy ny kiran-trondro nilatsaka avy tamin\u2019ny masony, ka nahiratra izy ary nitsangana sy natao batisa.",
        "19": "Dia nihinan-kanina izy ka nihanatanjaka. Niaraka tamin\u2019ireo mpianatra tany Damaskosy izy, nandritra ny andro vitsivitsy,",
        "20": "ary avy hatrany dia nitory tany amin\u2019ny synagoga ka nilaza fa i Jesosy no Zanak\u2019Andriamanitra.",
        "21": "Gaga anefa izay rehetra nandre azy, ka nanao hoe: \u201cKa tsy io ve ilay fatra-panenjika an\u2019ireo niantso izany anarana izany tany Jerosalema e? Ary izany indrindra aza no ahatongavany eto, mba hitondra an\u2019ireny mifatotra any amin\u2019ny lehiben\u2019ny mpisorona.\u201d",
        "22": "Fa vao mainka kosa i Saoly nahazo hery, ary gaga sady very hevitra ny Jiosy nonina tany Damaskosy, rehefa nanome porofo tsara lahatra izy fa i Jesosy no Kristy.",
        "23": "Rehefa afaka andro maromaro, dia nikaon-doha hamono azy ny Jiosy.",
        "24": "Nanjary fantatr\u2019i Saoly anefa ny tetik\u2019ireo. Ary nambenan\u2019ireo mafy andro aman\u2019alina ny vavahady, mba hahafahany hamono azy.",
        "25": "Dia nalain\u2019ny mpianany izy, ary nataony tao an-tsobika ka nampidininy avy teo am-baravarankelin\u2019ny manda, tamin\u2019ny alina.",
        "26": "Raha vao tonga tany Jerosalema izy, dia niezaka hiaraka tamin\u2019ny mpianatra. Natahotra azy anefa ny rehetra, satria tsy nino hoe efa lasa mpianatra koa izy.",
        "27": "Koa nanampy azy i Barnabasy ary nitondra azy tany amin\u2019ny apostoly, ary nilaza tamin\u2019ireo ny tsipirian\u2019ny nahitan\u2019i Saoly ny Tompo teny an-dalana, sy ny niresahan\u2019ny Tompo taminy, ary ny fahasahian\u2019i Saoly nitory tamin\u2019ny anaran\u2019i Jesosy tany Damaskosy.",
        "28": "Dia nitoetra teo amin\u2019izy ireo i Saoly, ka nivezivezy malalaka tao Jerosalema ary sahy nitory tamin\u2019ny anaran\u2019ny Tompo.",
        "29": "Ary niresaka sy niady hevitra tamin\u2019ny Jiosy miteny grika izy, saingy notadiavin\u2019ireo hovonoina.",
        "30": "Rehefa tsikaritr\u2019ireo rahalahy izany, dia nentiny nidina tany Kaisaria izy, ka nalefany tany Tarsosy.",
        "31": "Ary nandry feizay ny fiangonana eran\u2019i Jodia sy Galilia ary Samaria. Koa nihanatanjaka ny fiangonana, sady nandeha tamin\u2019ny fahatahorana an\u2019i Jehovah sy ny fampiononan\u2019ny fanahy masina, ka tsy nitsaha-nitombo.",
        "32": "Ary nitety ny faritra rehetra i Petera, ka nidina tany amin\u2019ireo olona masina nonina tany Lyda koa.",
        "33": "Nahita lehilahy atao hoe Enea izy tao, ary efa valo taona izy io no nandry teo ambony fandriana, fa nalemy.",
        "34": "Dia hoy i Petera taminy: \u201cRy Enea, manasitrana anao i Jesosy Kristy. Mitsang\u00e0na ary amboary ny fandriananao.\u201d Dia nitsangana avy hatrany i Enea.",
        "35": "Ary hitan\u2019ny mponina rehetra tao Lyda sy ny lemak\u2019i Sar\u00f4na izy, ka niova sy nanaiky ny Tompo ireo.",
        "36": "Ary tao Jopa indray, dia nisy mpianatra atao hoe Tabita, na Dorkasy, raha adika. Ary be tokoa ny asa soa vitany sy ny fiantrany ny mahantra.",
        "37": "Narary anefa izy tamin\u2019izany andro izany, ka maty. Koa nampandroin\u2019izy ireo ny faty ary napetrany tao amin\u2019ny efitrano ambony rihana.",
        "38": "Tan\u00e0na akaikin\u2019i Lyda i Jopa, ka rehefa ren\u2019ny mpianatra fa tao amin\u2019io tan\u00e0na io i Petera, dia naniraka roa lahy ho any aminy izy, mba hiangavy hoe: \u201cTongava hatrat\u1ef3 aminay, fa aza misalasala.\u201d",
        "39": "Dia nitsangana i Petera ka niaraka tamin\u2019izy roa lahy. Rehefa tonga tany izy, dia nentin\u2019izy ireo tao amin\u2019ilay efitrano ambony rihana. Ary tonga teo aminy daholo ny vehivavy mpitondratena rehetra, sady nitomany no nampiseho azy ny akanjo sy fitafiana ivelany maro nataon\u2019i Dorkasy fony fahavelony.",
        "40": "Fa nasain\u2019i Petera nivoaka ny rehetra, ary nandohalika izy ka nivavaka. Dia nitodika tany amin\u2019ny faty izy, ka nanao hoe: \u201cRy Tabita, miarena!\u201d Dia nosokafan\u2019i Tabita ny masony, ka niarina izy raha vao nahita an\u2019i Petera.",
        "41": "Natolotr\u2019i Petera azy ny tanany ka natsangany izy, sady nantsoiny ny olona masina sy ny mpitondratena ka natolony azy ireo velona izy.",
        "42": "Nanjary fantatry ny olona eran\u2019i Jopa izany, ka maro no nino ny Tompo.",
        "43": "Dia nijanona andro vitsivitsy tao Jopa i Petera, tao amin\u2019i Simona mpanao hoditra."
    },
    "10": {
        "1": "Nisy lehilahy atao hoe Kornelio tany Kaisaria. Manamboninahitra tao amin\u2019ilay nantsoina hoe Andia-miaramila Italianina izy.",
        "2": "Mpivavaka be sady natahotra an\u2019Andriamanitra izy sy ny ankohonany manontolo, ka nanome zavatra be dia be ho fiantrana ny mahantra ary nitalaho mandrakariva tamin\u2019Andriamanitra.",
        "3": "Ary tamin\u2019ny ora fahasivy teo ho eo, dia hitany tsara tao amin\u2019ny fahitana fa nisy anjelin\u2019Andriamanitra nanatona azy ka nilaza hoe: \u201cRy Kornelio!\u201d",
        "4": "Dia nibanjina azy i Kornelio sady natahotra, ka nanao hoe: \u201cAhoana izay, Tompo \u00f4?\u201d Dia hoy izy: \u201cEfa niakatra ho fampahatsiahivana eo anatrehan\u2019Andriamanitra ny vavakao sy ny fiantranao ny mahantra.",
        "5": "Koa maniraha olona ho any Jopa ka ampanantsoy i Simona, izay atao koa hoe Petera.",
        "6": "Mivahiny ao amin\u2019i Simona mpanao hoditra izy, ary eo amoron-dranomasina ny tranon\u2019izy io.\u201d",
        "7": "Raha vao lasa ilay anjely niresaka taminy, dia niantso roa lahy tamin\u2019ireo mpiasa tao an-tranony izy, ary koa miaramila mpivavaka be iray, izay samy anisan\u2019ireo mpikarakara azy isan\u2019andro.",
        "8": "Dia notantarainy tamin\u2019ireo ny zava-drehetra, ary nirahiny ho any Jopa ireo.",
        "9": "Ny ampitson\u2019iny, raha mbola teny an-dalana izy ireo ka efa nanakaiky an\u2019ilay tan\u00e0na, dia niakatra tao an-tampon-trano i Petera, tamin\u2019ny ora fahenina * teo ho eo, mba hivavaka.",
        "10": "Noana be anefa izy ka te hihinan-kanina. Raha mbola nokarakaraina ny sakafo, dia nahita fahitana i Petera.",
        "11": "Nahita ny lanitra nisokatra izy. Ary nisy zavatra nampidinina avy any, toy ny lamba rongony lehibe. Nampidinina tamin\u2019ny zorony efatra ho amin\u2019ny tany ilay izy.",
        "12": "Nisy izao karazam-biby rehetra izao tao anatiny, dia biby manan-tongotra efatra sy mandady izay fahita et\u1ef3 an-tany, ary koa voro-manidina.",
        "13": "Ary nisy feo nanao taminy hoe: \u201cMitsang\u00e0na, ry Petera, vonoy ka hano!\u201d",
        "14": "Hoy anefa i Petera: \u201cSanatria, Tompo \u00f4! Fa mbola tsy nihinan-javatra maloto sy tsy madio mihitsy aho.\u201d",
        "15": "Dia hoy indray ilay feo taminy fanindroany: \u201cAza ataonao intsony hoe maloto izay efa nodiovin\u2019Andriamanitra.\u201d",
        "16": "Ary nisy fanintelony izany, dia nakarina avy hatrany tany an-danitra ilay izy.",
        "17": "Ary raha mbola very hevitra mafy ny amin\u2019izay mety ho hevitr\u2019ilay fahitana hitany i Petera, dia indreo fa nanontany ny tranon\u2019i Simona ireo lehilahy nirahin\u2019i Kornelio, ka nijoro teo am-bavahady.",
        "18": "Dia niantso ireo ka nanontany raha nivahiny tao i Simona, izay atao koa hoe Petera.",
        "19": "Raha mbola nieritreritra tsara momba ilay fahitana i Petera, dia hoy ny fanahy masina: \u201cMisy telo lahy ireo mitady anao.",
        "20": "Mitsang\u00e0na ka mid\u00ecna, ary aza misalasala mihitsy fa mandehana miaraka aminy, satria izaho no naniraka azy.\u201d",
        "21": "Dia nidina ho any amin\u2019ireo i Petera, ka nanao hoe: \u201cIzaho ilay tadiavinareo. Inona no anton-dianareo?\u201d",
        "22": "Hoy ireo: \u201cMisy manamboninahitra atao hoe Kornelio, izay lehilahy marina sy matahotra an\u2019Andriamanitra ary tsara laza eo amin\u2019ny firenena jiosy manontolo. Nisy anjely masina nirahin\u2019Andriamanitra hilaza taminy mba hampaka anao ho any an-tranony sy hihaino izay holazainao.\u201d",
        "23": "Dia nampandrosoin\u2019i Petera ireo ka nivahiny tao aminy. Ny ampitson\u2019iny, dia niainga niaraka tamin\u2019ireo i Petera, ary nisy rahalahy avy any Jopa koa niaraka taminy.",
        "24": "Dia niditra tao Kaisaria izy ny ampitso, ary efa niandry azy ireo tokoa i Kornelio ka efa namory ny havany sy ny namany akaiky.",
        "25": "Koa niditra i Petera ary nitsena azy i Kornelio, ka niankohoka tamim-panajana teo an-tongony.",
        "26": "Fa natsangan\u2019i Petera izy, ka nataony hoe: \u201cMitsang\u00e0na, fa izaho koa ange olona ihany e!\u201d",
        "27": "Sady niresaka taminy izy no niditra tao an-trano, ka nahita olona maro efa vory tao.",
        "28": "Koa hoy izy tamin\u2019ireo: \u201cFantatrareo tsara fa tsy azon\u2019ny Jiosy atao ny miaraka amin\u2019ny hafa firenena na ny manatona azy. Nasehon\u2019Andriamanitra tamiko anefa fa tsy tokony hiantso olona hoe maloto na tsy madio aho.",
        "29": "Ka dia tonga aho, ary tsy nanda mihitsy rehefa nampanalaina. Koa inona \u00e0ry no antony nanirahanareo olona haka ahy?\u201d",
        "30": "Dia hoy i Kornelio: \u201cEfatra andro lasa izay, tamin\u2019ny ora toy izao indrindra, dia nivavaka tato an-tranoko aho tamin\u2019ny ora fahasivy. Ary nisy lehilahy nanao akanjo namirapiratra nijoro teo anatrehako,",
        "31": "ka nanao hoe: \u2018Ry Kornelio! Efa nohenoin\u2019Andriamanitra ny vavakao ary notsarovana teo anatrehany koa ny fiantranao ny mahantra.",
        "32": "Koa maniraha olona ho any Jopa ka ampanantsoy i Simona, ilay atao koa hoe Petera, izay mivahiny ao an-tranon\u2019i Simona mpanao hoditra, eo amoron-dranomasina.\u2019",
        "33": "Koa avy hatrany dia naniraka olona tany aminao aho, ary soa fa tonga ianao. Koa indreto izahay rehetra eto anatrehan\u2019Andriamanitra mba hihaino izay rehetra nandidian\u2019i Jehovah anao holazaina aminay.\u201d",
        "34": "Dia niteny i Petera, ka nanao hoe: \u201cHitako marina izao fa tsy mizaha tavan\u2019olona Andriamanitra,",
        "35": "fa amin\u2019ny firenena rehetra, izay olona matahotra azy ka manao ny marina no ankasitrahany.",
        "36": "Nandefa hafatra tany amin\u2019ny zanak\u2019Israely izy mba hotorina amin\u2019ireo ilay vaovao tsaran\u2019ny fihavanana amin\u2019ny alalan\u2019i Jesosy Kristy hoe: Izy no Tompon\u2019ny olon-drehetra.",
        "37": "Fantatrareo fa taorian\u2019ny batisa notorin\u2019i Jaona, dia ambentin-dresaky ny olona eran\u2019i Jodia manontolo, nanomboka tany Galilia,",
        "38": "ny amin\u2019i Jesosy avy any Nazareta, izay nohosoran\u2019Andriamanitra tamin\u2019ny fanahy masina sy ny hery. Ary nandeha hatraiza hatraiza izy ka nanao soa sy nanasitrana an\u2019izay rehetra nampahorin\u2019ny Devoly, satria nomba azy Andriamanitra.",
        "39": "Ary vavolombelon\u2019ny zava-drehetra nataony tany amin\u2019ny tanin\u2019ny Jiosy sy tany Jerosalema izahay. Novonoin\u2019izy ireo anefa izy ka nahantony teo amin\u2019ny tsato-kazo.",
        "40": "Fa Andriamanitra nanangana azy tamin\u2019ny andro fahatelo, ka namela azy hiseho tamin\u2019olona.",
        "41": "Tsy tamin\u2019ny olon-drehetra anefa no nisehoany, fa tamin\u2019ny vavolombelona notendren\u2019Andriamanitra mialoha, izany hoe taminay izay niara-nihinana sy nisotro taminy taorian\u2019ny nitsanganany tamin\u2019ny maty.",
        "42": "Ary nandidy anay hitory amin\u2019ny olona koa izy, ka hanazava tsara * fa izy no notendren\u2019Andriamanitra hitsara ny velona sy ny maty.",
        "43": "Izy no nambaran\u2019ny mpaminany rehetra hoe izay mino azy dia mahazo famelan-keloka amin\u2019ny anarany.\u201d",
        "44": "Raha mbola nilaza izany i Petera, dia nilatsaka tamin\u2019izay rehetra nihaino ny teny ny fanahy masina.",
        "45": "Dia gaga ireo olona tsy mivadika anisan\u2019ny voafora izay niaraka tamin\u2019i Petera, satria nilatsaka tamin\u2019ny hafa firenena koa ny fanomezana maimaim-poana, dia ny fanahy masina.",
        "46": "Fa nandre an\u2019ireo niteny tamin\u2019ny fiteny samihafa sy nankalaza an\u2019Andriamanitra izy ireo. Dia hoy i Petera:",
        "47": "\u201cNandray ny fanahy masina tahaka antsika koa ireto olona ireto, koa misy aminareo ve afaka misakana azy tsy hatao batisa amin\u2019ny rano?\u201d",
        "48": "Koa nandidy ny hanaovana batisa azy ireo tamin\u2019ny anaran\u2019i Jesosy Kristy izy. Dia nangataka an\u2019i Petera hijanona andro vitsivitsy tany izy ireo."
    },
    "11": {
        "1": "Ren\u2019ny apostoly sy ny rahalahy tany Jodia fa nandray ny tenin\u2019Andriamanitra koa ireo hafa firenena.",
        "2": "Koa rehefa niakatra tany Jerosalema i Petera, dia nifanditra taminy ireo mpomba ny famorana,",
        "3": "izay nilaza fa niantrano tao amin\u2019ny tsy mifora izy sady niara-nisakafo taminy.",
        "4": "Dia nanomboka nanazava tamin\u2019ny an-tsipiriany i Petera, ka nanao hoe:",
        "5": "\u201cNivavaka tao an-tan\u00e0nan\u2019i Jopa aho ary nahita fahitana. Nisy zavatra nampidinina avy any an-danitra. Toy ny lamba rongony lehibe nampidinina tamin\u2019ny zorony efatra ilay izy, ka tonga teo amiko.",
        "6": "Nibanjina ny tao anatiny aho, ary nandinika ka nahita an\u2019ireo biby manan-tongotra efatra fahita et\u1ef3 an-tany, sy bibidia ary biby mandady mbamin\u2019ny voro-manidina.",
        "7": "Dia reko koa nisy feo nanao tamiko hoe: \u2018Mitsang\u00e0na, ry Petera, vonoy ka hano!\u2019",
        "8": "Fa hoy aho: \u2018Sanatria, Tompo \u00f4! Fa mbola tsy niditra ny vavako mihitsy izay zavatra maloto na tsy madio.\u2019",
        "9": "Dia namaly fanindroany ilay feo avy any an-danitra hoe: \u2018Aza ataonao intsony hoe maloto izay efa nodiovin\u2019Andriamanitra.\u2019",
        "10": "Ary nisy fanintelony izany, dia nosintonina niakatra tany an-danitra indray ny zava-drehetra.",
        "11": "Tamin\u2019izay indrindra no nisy telo lahy tonga teo amin\u2019ilay trano nipetrahanay. Nirahina avy any Kaisaria izy ireo ho any amiko.",
        "12": "Dia nilaza tamiko ny fanahy masina mba hiaraka tamin\u2019izy ireo ka tsy hisalasala mihitsy. Ary niaraka tamiko koa ireto rahalahy enina ireto, ka niditra tao an-tranon-dralehilahy izahay.",
        "13": "\u201cNolazainy taminay ny nahitany anjely nijoro tao an-tranony, izay nanao hoe: \u2018Maniraha olona ho any Jopa, ka ampanantsoy i Simona, izay atao koa hoe Petera,",
        "14": "fa holazainy aminao izay hahavoavonjy anao sy ny ankohonanao manontolo.\u2019",
        "15": "Vao nanomboka niteny anefa aho, dia nilatsaka tamin\u2019izy ireo ny fanahy masina, toy ny nilatsahany tamintsika tamin\u2019ny voalohany.",
        "16": "Tamin\u2019izay dia tsaroako ny tenin\u2019ny Tompo, izay nilaza matetika hoe: \u2018Jaona nanao batisa tamin\u2019ny rano, fa ianareo kosa hatao batisa amin\u2019ny fanahy masina.\u2019",
        "17": "Ary raha ireo koa aza nomen\u2019Andriamanitra fanomezana maimaim-poana, toy ny nataony tamintsika izay nino an\u2019i Jesosy Kristy Tompo, iza moa aho no hahasakana an\u2019Andriamanitra?\u201d",
        "18": "Rehefa nandre izany izy ireo, dia nanaiky ka nanome voninahitra an\u2019Andriamanitra hoe: \u201cNataon\u2019Andriamanitra tokoa izay hahafahan\u2019ny hafa firenena hibebaka, mba hahazoan\u2019izy ireo fiainana!\u201d",
        "19": "Tonga hatrany Fenisia sy Sipra ary Antiokia ireo mpianatra niparitaka vokatr\u2019ilay fanenjehana taorian\u2019ny namonoana an\u2019i Stefana. Tsy nitory ny teny afa-tsy tamin\u2019ny Jiosy anefa izy ireo.",
        "20": "Ary nisy tamin\u2019izy ireo avy any Sipra sy Kyrena izay tonga tany Antiokia. Niresaka tamin\u2019ny olona miteny grika izy ireo, ka nitory ny vaovao tsara momba an\u2019i Jesosy Tompo.",
        "21": "Dia nomba azy ireo ny tanan\u2019i Jehovah. Ary olona maro be tonga mpino no niova sy nanaiky ny Tompo.",
        "22": "Tonga tany an-tsofin\u2019ny fiangonana tany Jerosalema ny fitantarana momba azy ireo, ka nirahin\u2019ny fiangonana handeha hatrany Antiokia i Barnabasy.",
        "23": "Faly i Barnabasy rehefa tonga tany sy rehefa nahita fa naneho hatsaram-panahy tsy manam-paharoa Andriamanitra. Dia nampahery ny rehetra izy mba hifikitra foana amin\u2019ny Tompo amin\u2019ny fony manontolo.",
        "24": "Fa lehilahy tsara fanahy sy feno fanahy masina ary be finoana izy. Koa olona maro be no nanampy isa ny vahoakan\u2019ny Tompo.",
        "25": "Dia nankany Tarsosy izy mba hitady mafy an\u2019i Saoly.",
        "26": "Rehefa hitany i Saoly, dia nentiny tany Antiokia. Koa niara-nivory tamin\u2019ny fiangonana tany izy roa lahy ary nampianatra olona maro be, nandritra ny herintaona naninjitra. Tany Antiokia no niantsoana voalohany ny mpianatra hoe Kristianina, noho ny fitondran\u2019Andriamanitra.",
        "27": "Tamin\u2019izany andro izany, dia nisy mpaminany nidina avy any Jerosalema nankany Antiokia.",
        "28": "Anisan\u2019ireny ilay antsoina hoe Agabo, izay notarihin\u2019ny fanahy hilaza fa tsy ho ela dia hisy mosary lehibe hanerana ny tany onenana. Dia nitranga tamin\u2019ny andron\u2019i Klaodio tokoa izany.",
        "29": "Koa tapa-kevitra ny mpianatra fa samy handefa fanampiana araka izay vitany, ho an\u2019ireo rahalahy nonina tany Jodia.",
        "30": "Dia nataony tokoa izany, ka nampitondrainy an\u2019i Barnabasy sy Saoly, ho any amin\u2019ny anti-panahy."
    },
    "12": {
        "1": "Tokotokony ho tamin\u2019izay fotoana izay, dia nanao zavatra i Heroda Mpanjaka mba hampahoriana ny sasany tamin\u2019izay anisan\u2019ny fiangonana.",
        "2": "Koa novonoiny tamin\u2019ny sabatra i Jakoba, rahalahin\u2019i Jaona.",
        "3": "Dia hitany fa nahafaly ny Jiosy izany, ka nosamboriny koa i Petera. Andro fihinanana ny mofo tsy misy lalivay tamin\u2019izay.",
        "4": "Rehefa voasambotra i Petera, dia nataony am-ponja ka natolony mba hambenan\u2019ny antoko-miaramila efatra nifandimby, izay nisy miaramila efatra avy. Nikasa hampiseho azy tamin\u2019ny vahoaka mantsy izy taorian\u2019ny Paska.",
        "5": "Koa notanana am-ponja i Petera, fa ny fiangonana kosa naharitra nivavaka mafy tamin\u2019Andriamanitra ho azy.",
        "6": "Ny alina talohan\u2019ny hampisehoan\u2019i Heroda azy, dia natory teo anelanelan\u2019ny miaramila roa i Petera, voafatotra rojo vy roa. Ary nisy mpiambina koa teo anoloan\u2019ny varavarana, niambina ny fonja.",
        "7": "Ary io fa nijoro teo anilany ny anjelin\u2019i Jehovah, ary nisy hazavana namirapiratra tao amin\u2019ilay efitra figadrana. Dia nandona an\u2019i Petera teo amin\u2019ny tehezany izy ka namoha azy, sady nanao hoe: \u201cMitsang\u00e0na haingana!\u201d Ary latsaka niala tamin\u2019ny tanany ny rojo vy.",
        "8": "Dia hoy ilay anjely taminy: \u201cMisik\u00ecna ary afatory ny kapanao.\u201d Koa nataony izany. Farany, dia hoy ilay anjely: \u201cAnaovy ny akanjonao ivelany, ary araho aho.\u201d",
        "9": "Ary nivoaka nanaraka an\u2019ilay anjely i Petera, nefa tsy fantany hoe tena izy ny zavatra nataon\u2019ilay anjely, fa noheveriny hoe nahita fahitana izy.",
        "10": "Nandalo an\u2019ireo mpiambina voalohany izy ireo, ary avy eo ny faharoa, ka tonga teo amin\u2019ilay vavahady vy mankao an-tan\u00e0na. Dia nisokatra ho azy ilay vavahady mba handehanany. Rehefa tafavoaka izy ireo ka niroso nankamin\u2019ny lalana iray, dia nandao azy avy hatrany ilay anjely.",
        "11": "Ary hoy i Petera, rehefa tonga saina tsara: \u201cFantatro marina izao fa naniraka ny anjeliny i Jehovah, mba hanafaka ahy tamin\u2019ny tanan\u2019i Heroda sy tamin\u2019izay rehetra efa nantenain\u2019ny Jiosy hanjo ahy.\u201d",
        "12": "Rehefa nieritreritra momba izay nitranga izy, dia nankany an-tranon\u2019i Maria, renin\u2019i Jaona, izay atao koa hoe Marka. Ary nisy olona maro nivory sy nivavaka tao.",
        "13": "Dia nandond\u00f2na teo am-bavahady izy, ka tonga ilay mpanompovavy atao hoe Roda.",
        "14": "Raha vao fantany ny feon\u2019i Petera, dia tsy namoha ny vavahady izy noho ny hafaliany fa nihazakazaka niditra kosa, ka nilaza fa mijoro ao am-bavahady i Petera.",
        "15": "Ary hoy ny olona taminy: \u201cLasa adala ianao.\u201d Fa mbola nanizingizina ihany izy fa tena ao tokoa izy. Dia hoy ireo: \u201cAnjelin\u2019i Petera izany.\u201d",
        "16": "Fa mbola nandond\u00f2na tao foana i Petera, ka rehefa nanokatra izy ireo, dia nahita azy ka gaga.",
        "17": "Fa nanao fihetsika tamin\u2019ny tanany izy mba hampangina azy ireo, ary nitantara tamin\u2019ny an-tsipiriany ny namoahan\u2019i Jehovah azy avy tao am-ponja. Ary hoy izy: \u201cLazao amin\u2019i Jakoba sy ny rahalahy izany.\u201d Dia nivoaka nankany an-toeran-kafa izy.",
        "18": "Rehefa maraina ny andro, dia nisomaritaka be ihany ny miaramila izay samy nanontany tena hoe nankaiza i Petera.",
        "19": "Nikaroka azy hatraiza hatraiza i Heroda, fa tsy nahita. Dia nofotopotorany ireo mpiambina, ary nasainy nentina hosazina. Ary niala tany Jodia i Heroda ka nidina tany Kaisaria, ary nijanona kelikely tany.",
        "20": "Tezitra tamin\u2019ny mponin\u2019i Tyro sy Sidona i Heroda. Koa nifanara-kevitra ho any aminy ireo, ka nitady fihavanana taminy, rehefa avy nandresy lahatra an\u2019i Blasto, izay niandraikitra ny efitra fatorian\u2019ny mpanjaka. Ny firenen\u2019ny mpanjaka mantsy no namatsy hanina ny firenen\u2019izy ireo.",
        "21": "Tamin\u2019ny andro voatondro \u00e0ry, dia nanao akanjona mpanjaka i Heroda ka nipetraka teo amin\u2019ny toeram-pitsarana ary nikabary tamin\u2019ny vahoaka.",
        "22": "Dia niantsoantso mafy ireo vahoaka tafavory hoe: \u201cFeon\u2019andriamanitra izany, fa tsy feon\u2019olona!\u201d",
        "23": "Ary teo no ho eo ihany, dia namely an\u2019i Heroda ny anjelin\u2019i Jehovah, satria tsy nanome voninahitra an\u2019Andriamanitra izy. Ary lanin\u2019ny kankana izy, ka tapitra ny ainy.",
        "24": "Fa niroborobo sy niely hatrany kosa ny tenin\u2019i Jehovah.",
        "25": "Rehefa vitan\u2019i Barnabasy sy Saoly ny fizarana fanampiana tany Jerosalema, dia niverina izy roa lahy ka nentiny niaraka taminy i Jaona, ilay atao koa hoe Marka."
    },
    "13": {
        "1": "Nisy an\u2019ireto mpaminany sy mpampianatra ireto teo anivon\u2019ny fiangonana tany Antiokia: I Barnabasy, sy Simeona izay atao hoe Nigera, sy Losio avy any Kyrena, sy Menahema izay niara-nianatra tamin\u2019i Heroda lehibem-paritra, ary Saoly.",
        "2": "Raha mbola teo am-panompoana an\u2019i Jehovah izy ireo ho fanasoavana ny besinimaro sady mbola nifady hanina, dia hoy ny fanahy masina: \u201cAmin\u2019ny olona rehetra dia i Barnabasy sy Saoly no atok\u00e0ny ho ahy mba hanao ny asa niantsoako azy.\u201d",
        "3": "Dia nifady hanina sy nivavaka izy ireo ka nametra-tanana tamin\u2019izy roa lahy, ary nandefa azy.",
        "4": "Koa rehefa nirahin\u2019ny fanahy masina izy roa lahy, dia nidina tany Seleokia, ary avy any izy no nandeha sambo nankany Sipra.",
        "5": "Ary tonga tany Salamisy izy ireo ka nitory ny tenin\u2019Andriamanitra tao amin\u2019ny synagogan\u2019ny Jiosy. Niaraka tamin\u2019izy roa lahy koa i Jaona mba hanampy azy.",
        "6": "Dia namakivaky ilay nosy manontolo izy ireo ka tonga hatrany Pafo, ary tojo lehilahy jiosy antsoina hoe Barjesosy, izay mpilalao ody sady mpaminany sandoka.",
        "7": "Niaraka tamin\u2019i Sergio Paolo governoram-paritra izy io. Ary lehilahy nahira-tsaina i Sergio Paolo. Dia nantsoin\u2019io governora io i Barnabasy sy Saoly fa naniry mafy handre ny tenin\u2019Andriamanitra izy.",
        "8": "Nanohitra azy roa lahy anefa i Elyma mpilalao ody\u2014izany no anarany raha adika\u2014ka nitady hisakana an\u2019ilay governoram-paritra tsy hanaiky ny finoana.",
        "9": "Ary nanjary feno fanahy masina i Saoly, izay atao koa hoe Paoly, ka nibanjina azy",
        "10": "ary nanao hoe: \u201cRy lehilahy feno an\u2019izao karazam-pitaka sy faharatsiana rehetra izao, sady zanaky ny Devoly no fahavalon\u2019ny fahamarinana rehetra! Tsy hitsahatra hanolana ny lala-mahitsin\u2019i Jehovah mihitsy ve ianao?",
        "11": "Koa hamely anao ny tanan\u2019i Jehovah ka ho jamba ianao, ary hisy fe-potoana tsy hahitanao ny hazavan\u2019ny masoandro.\u201d Teo no ho eo ihany, dia nisy zavona matevina sy haizina nanarona azy ka nihodinkodina nitady olona hitantana azy izy.",
        "12": "Rehefa nahita izany ilay governoram-paritra, dia nino satria talanjona tamin\u2019ny fampianaran\u2019i Jehovah.",
        "13": "Ary niondrana an-tsambo avy tao Pafo i Paoly sy ireo namany, ka tonga tany Perga any Pamfylia. Nandao azy ireo anefa i Jaona, ka niverina tany Jerosalema.",
        "14": "Fa izy ireo kosa nanohy ny diany, ka niala tao Perga dia tonga tany Antiokia, any Pisidia. Koa niditra tao amin\u2019ny synagoga izy ireo tamin\u2019ny sabata ka naka toerana.",
        "15": "Rehefa voavaky teo anatrehan\u2019ny rehetra ny Lal\u00e0na sy ny Mpaminany, dia nampitondra teny ho azy roa lahy ny mpitantana ny synagoga hoe: \u201cRy rahalahy, raha manana teny hampaherezana ny olona ianareo, dia mitenena!\u201d",
        "16": "Dia nitsangana i Paoly, ary nanao fihetsika tamin\u2019ny tanany mba hampanginana ny olona, ka niteny hoe: \u201cRy Israelita sy ianareo matahotra an\u2019Andriamanitra, mihainoa!",
        "17": "Nifidy ny razantsika ny Andriamanitr\u2019ity vahoakan\u2019Israely ity, ka nanandratra azy fony izy ireo nivahiny tany Ejipta, ary namoaka azy avy tany, tamin-kery * lehibe.",
        "18": "Dia niaritra ny nataon\u2019izy ireo tany an-tany efitra izy nandritra ny efapolo taona teo ho eo.",
        "19": "Ary nizara ny tany Kanana tamin\u2019ny alalan\u2019ny antsapaka izy, rehefa avy nandringana firenena fito tao amin\u2019io tany io.",
        "20": "Naharitra dimampolo sy efajato taona teo ho eo izany rehetra izany. \u201cAry nanaraka izany, dia nomeny mpitsara izy ireo, hatreo amin\u2019i Samoela mpaminany.",
        "21": "Nitaky ny hanana mpanjaka anefa izy ireo taorian\u2019izay. Koa nomen\u2019Andriamanitra azy nandritra ny efapolo taona i Saoly zanak\u2019i Kisy, lehilahy avy tamin\u2019ny fokon\u2019i Benjamina.",
        "22": "Ary rehefa nesoriny i Saoly, dia notendreny ho mpanjakan\u2019izy ireo i Davida. Izao no nambarany momba an\u2019io Davida io: \u2018Nahita an\u2019i Davida zanak\u2019i Jese aho. Lehilahy sitraky ny foko izy, ary hanao izay iriko rehetra.\u2019",
        "23": "Araka ny efa nampanantenain\u2019Andriamanitra, dia avy tamin\u2019ny taranak\u2019i Davida no nanomezany mpamonjy ho an\u2019ny Israely, dia i Jesosy.",
        "24": "Nanao izany Andriamanitra taorian\u2019ny nitorian\u2019i Jaona ampahibemaso tamin\u2019ny vahoakan\u2019Israely manontolo. Nitory momba ny batisa mariky ny fibebahana tokoa izy talohan\u2019ny nahatongavan\u2019i Jesosy.",
        "25": "Rehefa nanatontosa ny asa nanendrena azy i Jaona, dia nanao hoe: \u2018Ataonareo ho iza moa aho? Tsy izy aho. Fa misy anankiray ho tonga aoriako ary tsy mendrika akory hamaha ny kapa amin\u2019ny tongony aho.\u2019",
        "26": "\u201cRy rahalahy, eny, ianareo zanaky ny taranak\u2019i Abrahama sy ireo matahotra an\u2019Andriamanitra eo aminareo, ho antsika no nandefasana izany hafatra momba ny famonjena izany.",
        "27": "Tsy nahalala azy ny mponin\u2019i Jerosalema sy ny mpitondra teo aminy. Rehefa nitsara anefa izy ireo dia nanatanteraka izay nolazain\u2019ireo Mpaminany, dia izay vakina mafy isan-tsabata.",
        "28": "Ary nangataka tamin\u2019i Pilato ny hamonoana azy ho faty izy ireo, na dia tsy nahita antony tokony hamonoana azy aza.",
        "29": "Rehefa notanterahin\u2019izy ireo daholo izay rehetra voasoratra momba azy, dia nampidinina avy teo amin\u2019ny tsato-kazo izy, ary nalevina tao am-pasana.",
        "30": "Fa Andriamanitra kosa nanangana azy tamin\u2019ny maty.",
        "31": "Koa nandritra ny andro maro, dia niseho tamin\u2019ny olona niara-niakatra taminy avy any Galilia ho any Jerosalema izy. Ary vavolombelony eo anatrehan\u2019ny olona izy ireny ankehitriny.",
        "32": "\u201cKoa mitory aminareo ny vaovao tsara momba ilay fampanantenana natao tamin\u2019ny razantsika izahay,",
        "33": "dia ny hoe notanterahin\u2019Andriamanitra tamintsika taranany izany fampanantenana izany, tamin\u2019ny nananganany an\u2019i Jesosy tamin\u2019ny maty, araka ny voasoratra ao amin\u2019ny salamo faharoa hoe: \u2018Ianao no zanako, ary izaho efa tonga Rainao androany.\u2019",
        "34": "Ary izao no fomba nilazany ny nananganany azy tamin\u2019ny maty mba tsy ho lo intsony: \u2018Hanehoako hatsaram-panahy feno fitiavana ianareo, dia ilay hatsaram-panahy azo itokisana izay nasehoko tamin\u2019i Davida.\u2019",
        "35": "Hoy koa izy ao amin\u2019ny salamo hafa: \u2018Tsy havelanao ho lo ilay mpanomponao tsy mivadika.\u2019",
        "36": "Nanatanteraka ny sitrapon\u2019Andriamanitra efa voambara mazava mantsy i Davida, teo anivon\u2019ny mpiara-belona taminy. Ary nodimandry * izy ka nalevina any amin\u2019ny razany, dia lo.",
        "37": "Fa ilay natsangan\u2019Andriamanitra kosa tsy lo.",
        "38": "\u201cKoa aoka ho fantatrareo, ry rahalahy, fa famelan-keloka amin\u2019ny alalany no torina aminareo,",
        "39": "ary ambara ho tsy manan-tsiny amin\u2019ny alalany izay rehetra mino, eny, ambara ho tsy manan-tsiny amin\u2019ny zava-drehetra tsy azon\u2019ny lal\u00e0n\u2019i Mosesy nanambarana anareo ho tsy manan-tsiny.",
        "40": "Koa tandremo sao ho tonga aminareo ny voalaza ao amin\u2019ny Mpaminany hoe:",
        "41": "\u2018Jereo izany, ry mpaniratsira, ary aoka ianareo ho gaga amin\u2019izany ka ho levona, satria manao zavatra aho amin\u2019izao andronareo izao, dia zavatra izay tsy hinoanareo mihitsy, na dia misy mitantara aminareo amin\u2019ny an-tsipiriany aza.\u2019\u201d",
        "42": "Rehefa nivoaka avy tao amin\u2019ny synagoga izy roa lahy, dia niangavian\u2019ny olona mba hiresaka izany indray amin\u2019izy ireo, ny sabata manaraka.",
        "43": "Koa rehefa nirava ny fivoriana tao amin\u2019ny synagoga, dia maro no nanaraka an\u2019i Paoly sy Barnabasy, na Jiosy izany na ireo niova ho amin\u2019ny fivavahana jiosy izay nanompo an\u2019Andriamanitra. Ary niresaka tamin\u2019ireo izy roa lahy, ka nampirisika an\u2019ireo mba ho mendrika foana an\u2019ilay hatsaram-panahy tsy manam-paharoan\u2019Andriamanitra.",
        "44": "Saiky ny rehetra tao an-tan\u00e0na no nivory mba hihaino ny tenin\u2019i Jehovah ny sabata nanaraka.",
        "45": "Rehefa hitan\u2019ny Jiosy ny vahoaka, dia velom-pialonana izy ireo, ka notoheriny sy notevatevainy ny zavatra nolazain\u2019i Paoly.",
        "46": "Fa niteny tamim-pahasahiana i Paoly sy Barnabasy hoe: \u201cTsy maintsy notorina taminareo aloha ny tenin\u2019Andriamanitra. Koa satria lavinareo izany ka mihevitra ny tenanareo ho tsy mendrika ny fiainana mandrakizay ianareo, dia hitodi-doha ho any amin\u2019ny hafa firenena izahay.",
        "47": "Fa nandidy anay tamin\u2019izao teny izao i Jehovah: \u2018Notendreko ho fahazavan\u2019ny hafa firenena ianao, mba hamonjena ny olona hatrany amin\u2019ny faran\u2019ny tany.\u2019\u201d",
        "48": "Faly ny hafa firenena rehefa nandre izany, ka nanome voninahitra ny tenin\u2019i Jehovah. Ary izay nanana toe-po tsara mba hahazoana fiainana mandrakizay dia tonga mpino.",
        "49": "Dia naely tsy an-kijanona eran\u2019ilay tany ny tenin\u2019i Jehovah.",
        "50": "Fa nampirisihin\u2019ny Jiosy ny vehivavy nanan-kaja izay mpivavaka tamin\u2019Andriamanitra, mbamin\u2019ireo lohandohany tao an-tan\u00e0na, ka nahatonga fanenjehana an\u2019i Paoly sy Barnabasy ireo, sady nandroaka azy roa lahy tany ivelan\u2019ny tan\u00e0nany.",
        "51": "Fa nanintsana ny vovoka tamin\u2019ny tongony kosa izy roa lahy mba hanamelohana azy ireo, dia lasa nankany Ikonioma.",
        "52": "Ary feno fifaliana sy fanahy masina hatrany ireo mpianatra."
    },
    "14": {
        "1": "Dia niditra tao amin\u2019ny synagogan\u2019ny Jiosy tany Ikonioma izy roa lahy ary nandaha-teny, hany ka maro be no tonga mpino, na Jiosy na Grika.",
        "2": "Fa nampirisika sy nitaona ny olona hafa firenena hanohitra an\u2019ireo rahalahy kosa ny Jiosy tsy nino.",
        "3": "Koa nitory ela tao izy roa lahy, ary nanao izany tamim-pahasahiana araka ny fahefana nomen\u2019i Jehovah. Nanamafy ny teny momba ny hatsaram-panahiny tsy manam-paharoa mantsy Andriamanitra, ka nampanaoviny famantarana sy zava-mahagaga izy roa lahy.",
        "4": "Fa nisara-tsaina kosa ny olona maro be tao an-tan\u00e0na: Ny sasany nomba ny Jiosy, fa ny sasany kosa nomba ny apostoly.",
        "5": "Ary nitady hampiasa herisetra ny hafa firenena sy ny Jiosy mbamin\u2019ny mpitondra azy, mba hanalam-baraka sy hitoraham-bato azy roa lahy.",
        "6": "Rehefa nampahafantarina azy roa lahy anefa izany, dia nandositra tany an-tan\u00e0nan\u2019i Lykaonia sy Lystra sy Derbe ary ny faritra manodidina izy ireo,",
        "7": "ka nanohy ny fitoriana ny vaovao tsara tany.",
        "8": "Ary tao Lystra, nisy lehilahy anankiray nalemy tongotra hatrany an-kibon-dreniny ka mbola tsy nandeha mihitsy fa nipetraka foana.",
        "9": "Nihaino an\u2019i Paoly nandaha-teny izy. Koa nibanjina azy i Paoly ary nahita fa nanam-pinoana izy ka azo nositranina.",
        "10": "Koa niteny mafy i Paoly hoe: \u201cMijoroa mahitsy amin\u2019ny tongotrao.\u201d Dia nitsangana tampoka izy ka nandeha.",
        "11": "Rehefa hitan\u2019ny vahoaka ny nataon\u2019i Paoly, dia nanandra-peo ireo ka nanao tamin\u2019ny fiteny lykaonianina hoe: \u201cNanjary nitovy amin\u2019ny olombelona ny andriamanitra, ary efa nidina at\u1ef3 amintsika!\u201d",
        "12": "Dia nantsoiny hoe Zeosy * i Barnabasy fa i Paoly kosa Hermesy * satria izy no niteny.",
        "13": "Ary nitondra omby sy fehiloha voninkazo nankeny amin\u2019ireo vavahady ny mpisoron\u2019i Zeosy, fa teo anoloan\u2019ny tan\u00e0na ny tempolin\u2019izy io. Ary naniry hiara-manao fanatitra tamin\u2019ny vahoaka ireo.",
        "14": "Nandre izany i Barnabasy sy Paoly, izay samy apostoly, ka nandrovitra ny akanjony ivelany ary nihazakazaka nankeo amin\u2019ny vahoaka, sady niantsoantso",
        "15": "hoe: \u201c\u00d4 rey olona e, fa maninona ianareo no manao izao? Olombelona tahaka anareo ihany ange izahay e! Ary mitory ny vaovao tsara aminareo izahay mba hialanareo amin\u2019izao zava-poana izao ka hanatonanareo an\u2019ilay Andriamanitra velona, izay nanao ny lanitra sy ny tany sy ny ranomasina ary ny zava-drehetra ao amin\u2019ireo.",
        "16": "Taloha dia navelany handeha tamin\u2019izay lalana tiany haleha avy ny firenena rehetra,",
        "17": "kanefa tsy namela ny tenany tsy hanana vavolombelona izy, satria nanao soa ka nanome anareo ranonorana avy eny amin\u2019ny lanitra sy taon-jina, ary nahavoky ny fonareo tamin\u2019ny hanina sy ny fifaliana.\u201d",
        "18": "Na dia nilaza an\u2019izany aza izy roa lahy, dia saiky tsy nahasakana ny olona tsy hanao sorona ho azy.",
        "19": "Fa nandresy lahatra ny vahoaka ny Jiosy tonga avy any Antiokia sy Ikonioma, ka nitora-bato an\u2019i Paoly sady nitaritarika azy ho eny ivelan\u2019ny tan\u00e0na, satria noheveriny fa maty izy.",
        "20": "Rehefa nanodidina an\u2019i Paoly anefa ny mpianatra, dia niarina izy ary niditra tao an-tan\u00e0na. Ary ny ampitson\u2019iny, dia niala tao izy sy Barnabasy ka nankany Derbe.",
        "21": "Nitory ny vaovao tsara tao amin\u2019io tan\u00e0na io izy roa lahy, sady nanampy olona maro ho tonga mpianatra. Niverina tany Lystra sy Ikonioma ary Antiokia izy ireo avy eo,",
        "22": "ary nanatanjaka an\u2019ireo mpianatra sy nampahery azy mba tsy hialany amin\u2019ny finoana, ka nanao hoe: \u201cTsy maintsy mandia fahoriana maro isika mba hidirantsika ao amin\u2019ny fanjakan\u2019Andriamanitra.\u201d",
        "23": "Nanendry anti-panahy teo anivon\u2019ny fiangonana tsirairay koa izy roa lahy, ary nivavaka sady nifady hanina, ka nanankina azy ireo tamin\u2019i Jehovah, dia ilay ninoan\u2019izy ireo.",
        "24": "Dia namakivaky an\u2019i Pisidia izy roa lahy ka tonga tany Pamfylia,",
        "25": "ary rehefa avy nanambara ny teny tao Perga izy ireo dia nidina nankany Atalia.",
        "26": "Ary niala tao indray izy ireo ka nandeha an-tsambo nankany Antiokia, ka tao izy ireo no nankinina tamin\u2019ny hatsaram-panahy tsy manam-paharoan\u2019Andriamanitra, ho amin\u2019ilay asa izay novitainy tanteraka.",
        "27": "Ary rehefa tonga tao izy roa lahy ka namory ny fiangonana, dia nitantara ny zavatra maro nataon\u2019Andriamanitra tamin\u2019ny alalan\u2019izy ireo, sy ny nanokafan\u2019Andriamanitra ny varavaran\u2019ny finoana ho an\u2019ny hafa firenena.",
        "28": "Dia nijanona elaela niaraka tamin\u2019ny mpianatra izy roa lahy."
    },
    "15": {
        "1": "Fa nisy olona nidina avy any Jodia ary nampianatra ny rahalahy hoe: \u201cTsy ho voavonjy ianareo, raha tsy forana araka ny fanaon\u2019i Mosesy.\u201d",
        "2": "Ary nifanditra sy niady hevitra be tamin\u2019izy ireo i Paoly sy Barnabasy. Koa notendren\u2019izy ireo izy roa lahy mbamin\u2019ny sasany taminy, mba hiakatra ho any amin\u2019ny apostoly sy ny anti-panahy tany Jerosalema, hitondra ilay adihevitra.",
        "3": "Koa naterin\u2019ny fiangonana teny antenatenan-dalana ireo lehilahy ireo. Dia nanohy ny diany namakivaky an\u2019i Fenisia sy Samaria izy ireo, sady nitantara tamin\u2019ny an-tsipiriany ny nitodihan\u2019ny hafa firenena tamin\u2019Andriamanitra, ka faly dia faly ny rahalahy rehetra.",
        "4": "Rehefa tonga tany Jerosalema izy ireo, dia nandray tsara azy ny fiangonana sy ny apostoly ary ny anti-panahy. Dia notantarain\u2019izy ireo indray ny zavatra maro nataon\u2019Andriamanitra tamin\u2019ny alalan\u2019izy ireo.",
        "5": "Fa nitsangana kosa ny sasany tamin\u2019ireo mpino izay efa tao amin\u2019ny sektan\u2019ny Fariseo, ka nanao hoe: \u201cTokony hoforana ireny ary hasaina hitandrina ny lal\u00e0n\u2019i Mosesy.\u201d",
        "6": "Dia nivory ny apostoly sy ny anti-panahy mba handinika ilay raharaha.",
        "7": "Nisy adihevitra be tamin\u2019izay, ka nitsangana i Petera ary nilaza tamin\u2019izy ireo hoe: \u201cRy rahalahy, fantatrareo tsara fa efa hatrany am-piandohana Andriamanitra no nifidy ahy teo aminareo, mba ho avy amin\u2019ny vavako no handrenesan\u2019ny hafa firenena ny tenin\u2019ny vaovao tsara, ka hinoany.",
        "8": "Ary Andriamanitra izay mahalala ny fo no nanome porofo ny amin\u2019izany ka nandatsaka ny fanahy masina tamin\u2019izy ireo, toy ny nataony tamintsika koa.",
        "9": "Ary tsy nasiany fahasamihafana mihitsy isika sy izy ireo, fa nodioviny tamin\u2019ny finoana koa ny fon\u2019ireo.",
        "10": "Koa nahoana ianareo no mitsapa toetra an\u2019Andriamanitra, ka terenareo hasiana zioga ny vozon\u2019ny mpianatra nefa samy tsy nahazaka izany na ny razantsika na isika?",
        "11": "Matoky anefa isika fa hovonjena amin\u2019ny alalan\u2019ny hatsaram-panahy tsy manam-paharoan\u2019i Jesosy Tompo, tahaka ireny olona ireny koa.\u201d",
        "12": "Dia nangina ny rehetra ka nihaino an\u2019i Barnabasy sy Paoly, izay nitantara ny famantarana sy ny zava-mahagaga maro nasehon\u2019Andriamanitra, tamin\u2019ny alalan\u2019izy roa lahy, teo amin\u2019ny hafa firenena.",
        "13": "Rehefa tapitra ny tenin\u2019izy roa lahy, dia hoy ny navalin\u2019i Jakoba: \u201cMba henoy aho, ry rahalahy.",
        "14": "Efa notantarain\u2019i Simeona * tamin\u2019ny an-tsipiriany ny nanombohan\u2019Andriamanitra nihevitra ny hafa firenena mba hangalany olona avy amin\u2019ireo mba hitondra ny anarany.",
        "15": "Ary mifanaraka amin\u2019izany ny tenin\u2019ny Mpaminany, araka ny voasoratra hoe:",
        "16": "\u2018Aorian\u2019izany, dia hiverina aho ka hanorina indray ny trano rantsankazon\u2019i Davida izay efa nirodana. Ary haoriko indray ny sisa tsy rava taminy ka hatsangako,",
        "17": "mba hitady mafy an\u2019i Jehovah ny olona sisa, miaraka amin\u2019ireo avy amin\u2019ny firenena rehetra, izany hoe ireo olona antsoina amin\u2019ny anarako, hoy i Jehovah, izay hanao izany zavatra izany,",
        "18": "dia zavatra efa fantatra hatry ny ela.\u2019",
        "19": "Koa izao no hevitro: Tsy mety ny manome fahasahiranana an\u2019ireo hafa firenena izay mitodika amin\u2019Andriamanitra,",
        "20": "fa aoka hanoratra ho azy ireo isika mba hifadiany ny zavatra voaloton\u2019ny sampy, sy hifadiany ny fijangajangana sy ny biby nokendaina ary ny ra.",
        "21": "Efa hatramin\u2019ny ela be mantsy i Mosesy no nanana olona isan-tan\u00e0na nitory momba azy, satria novakina mafy tao amin\u2019ny synagoga isan-tsabata izay nosoratany.\u201d",
        "22": "Dia sitraky ny apostoly sy ny anti-panahy mbamin\u2019ny fiangonana iray manontolo ny haniraka an\u2019izay olona voafidy eo amin\u2019izy ireo mba hiaraka amin\u2019i Paoly sy Barnabasy hankany Antiokia, dia i Jodasy izay atao hoe Barsabasy, sy Silasy, izay samy nitana andraikitra lehibe teo anivon\u2019ny rahalahy.",
        "23": "Ary izao no nosoratan\u2019ny tanan\u2019izy ireo: \u201cIzahay rahalahinareo, dia ny apostoly sy ny anti-panahy, miarahaba ny rahalahy hafa firenena any Antiokia sy Syria ary Kilikia.",
        "24": "Renay fa nisy taminay nilaza zavatra nampikorontan-tsaina anareo, ka nitady hanimba anareo, nefa tsy nasainay nanao izany.",
        "25": "Koa nifanara-kevitra izahay rehetra ka sitrakay ny nifidy olona hirahina ho at\u1ef3 aminareo hampiarahina amin\u2019ireo rahalahy malalantsika, dia i Barnabasy sy Paoly,",
        "26": "izay lehilahy efa nanao vivery ny ainy ho an\u2019ny anaran\u2019i Jesosy Kristy Tompontsika.",
        "27": "Koa maniraka an\u2019i Jodasy sy Silasy izahay mba hilaza izany am-bava koa.",
        "28": "Fa sitraky ny fanahy masina sy izahay ny tsy hanampy enta-mavesatra anareo, afa-tsy ireto zavatra tsy maintsy hotandremana ireto:",
        "29": "Ny mifady ny zavatra natao sorona ho an\u2019ny sampy, sy ny ra sy ny biby nokendaina ary ny fijangajangana. Hahasoa anareo ny mitandrina tsara ireo zavatra ireo. Mirary soa ho anareo izahay!\u201d",
        "30": "Koa nalefa ireo lehilahy ireo ka nidina tany Antiokia, ary namory mpianatra maro sady nanolotra an\u2019ilay taratasy.",
        "31": "Rehefa voavakin\u2019ireo mpianatra ilay izy, dia faly izy ireo noho ilay fampaherezana.",
        "32": "Ary satria mpaminany koa i Jodasy sy Silasy, dia nampahery an\u2019ireo rahalahy tamin\u2019ny lahateny maro, sady nanatanjaka azy.",
        "33": "Koa nijanona kelikely tao izy roa lahy, ary avy eo dia navelan\u2019ireo rahalahy handeha soa aman-tsara ho any amin\u2019izay naniraka azy.",
        "34": "* \u2014\u2014",
        "35": "Fa mbola nijanona nampianatra tany Antiokia kosa i Paoly sy Barnabasy, ary nitory ny vaovao tsara momba ny tenin\u2019i Jehovah niaraka tamin\u2019ny olon-kafa maro.",
        "36": "Rehefa afaka andro vitsivitsy, dia hoy i Paoly tamin\u2019i Barnabasy: \u201cAndao aloha isika hiverina hitsidika ireo rahalahy any amin\u2019ny tan\u00e0na tsirairay nitoriantsika ny tenin\u2019i Jehovah, mba hahitantsika hoe manao ahoana izy ireo izay.\u201d",
        "37": "I Barnabasy kosa efa tapa-kevitra ny hitondra an\u2019i Jaona, izay atao koa hoe Marka.",
        "38": "Fa i Paoly kosa nihevitra fa tsy tokony hoentina i Marka, satria nandao azy roa lahy tany Pamfylia izy, ka tsy niaraka tamin\u2019izy ireo hanao ilay asa.",
        "39": "Koa samy nisafoaka mafy izy roa lahy ka nisaraka. I Barnabasy nitondra an\u2019i Marka ka nandeha an-tsambo ho any Sipra.",
        "40": "I Paoly kosa nifidy an\u2019i Silasy ka lasa, rehefa avy nankinin\u2019ireo rahalahy tamin\u2019ny hatsaram-panahy tsy manam-paharoan\u2019i Jehovah.",
        "41": "Ary namakivaky an\u2019i Syria sy Kilikia izy, ka nanatanjaka ny fiangonana tany."
    },
    "16": {
        "1": "Dia tonga tany Derbe sy Lystra koa izy. Ary nisy mpianatra atao hoe Timoty tao, izay zanaky ny vehivavy jiosy mpino, fa Grika kosa ny rainy.",
        "2": "Tsara laza teo amin\u2019ireo rahalahy tany Lystra sy Ikonioma izy.",
        "3": "Naniry hitondra an\u2019io lehilahy io hiaraka taminy i Paoly, ka naka azy ary namora azy noho ny amin\u2019ny Jiosy tany amin\u2019ireo toerana ireo. Fantatr\u2019izy rehetra mantsy fa Grika ny rainy.",
        "4": "Dia nandeha nitety tan\u00e0na izy ireo ka nampita an\u2019ilay didy navoakan\u2019ny apostoly sy ny anti-panahy tany Jerosalema mba hotandreman\u2019ny olona.",
        "5": "Koa nihanatanjaka ny finoan\u2019ireo fiangonana ary nihamaro isan\u2019andro ireo olona teo anivony.",
        "6": "Dia nandeha nitety an\u2019i Frijia sy ny faritr\u2019i Galatia koa izy ireo, satria tsy navelan\u2019ny fanahy masina hitory ny teny tany amin\u2019ny faritr\u2019i Azia.",
        "7": "Rehefa nidina tany Mysia izy ireo, dia niezaka hankany Bitynia, kanefa tsy navelan\u2019ny fanahin\u2019i Jesosy.",
        "8": "Dia nolalovany fotsiny i Mysia, ka nidina nankany Troasy izy ireo.",
        "9": "Ary nisy fahitana hitan\u2019i Paoly tamin\u2019ny alina, dia lehilahy makedonianina anankiray nijoro ka niangavy azy hoe: \u201cMiampit\u00e0 mankat\u1ef3 Makedonia ka ampio izahay.\u201d",
        "10": "Raha vao nahita ilay fahitana i Paoly, dia nitady fomba handehanana tany Makedonia izahay, satria nieritreritra izahay fa Andriamanitra no nampiantso anay mba hitory ny vaovao tsara tamin\u2019izy ireo.",
        "11": "Dia niondrana an-tsambo avy tao Troasy izahay ka nanitsy nankany Samotrakia, fa nankany Neapolia kosa ny ampitso.",
        "12": "Avy tao izahay dia nankany Filipy, izay zanatany sady tan\u00e0n-dehibe tany amin\u2019ny faritr\u2019i Makedonia. Nijanona andro vitsivitsy tao amin\u2019io tan\u00e0na io izahay.",
        "13": "Nivoaka ny vavahady izahay tamin\u2019ny andro sabata, ary nankeo amoron\u2019ny renirano satria nihevitra izahay fa nisy toerana fivavahana teo. Dia nipetraka izahay ka nitory tamin\u2019ny vehivavy nivory teo.",
        "14": "Ary nihaino anay ny vehivavy atao hoe Lydia, mpivarotra lamba volomparasy. * Avy ao amin\u2019ny tan\u00e0nan\u2019i Tyatira izy sady mpivavaka tamin\u2019Andriamanitra. Dia nanokatra tanteraka ny fony i Jehovah mba handraisany tsara ny teny notorin\u2019i Paoly.",
        "15": "Koa rehefa vita batisa izy sy ny ankohonany, dia niangavy izy hoe: \u201cRaha heverinareo fa mendri-pitokisana eo anatrehan\u2019i Jehovah aho, dia mba midira ao an-tranoko ka mijan\u00f2na ao.\u201d Ary tsy namelany izahay raha tsy tonga.",
        "16": "Indray andro, raha nankany amin\u2019ilay toerana fivavahana izahay, dia nifanena taminay ny mpanompovavy anankiray nisy fanahy ratsy, izany hoe nisy demonia mpilaza ny hoavy. Nahay naminany io mpanompovavy io ka nahazo tombony be avy tamin\u2019izany ny tompony.",
        "17": "Nanaraka foana an\u2019i Paoly sy izahay io zazavavy io sady niantsoantso hoe: \u201cMpanompon\u2019ilay Andriamanitra Avo Indrindra ireo lehilahy ireo, ary mitory aminareo ny lalan\u2019ny famonjena.\u201d",
        "18": "Andro maro no nanaovany izany, ka sosotra i Paoly tamin\u2019ny farany, ary nitodika tany aminy sady nanao tamin\u2019ilay fanahy hoe: \u201cMandidy anao amin\u2019ny anaran\u2019i Jesosy Kristy aho hivoaka aminy.\u201d Dia nivoaka tamin\u2019izay ora izay indrindra ilay fanahy.",
        "19": "Ary hitan\u2019ireo tompony fa tsy afaka nanantena hahazo tombony intsony izy ireo, ka nosamboriny i Paoly sy Silasy, ary notaritaritiny teny an-tsena ho any amin\u2019ny manam-pahefana.",
        "20": "Dia nentin\u2019izy ireo tany amin\u2019ny tompon\u2019andraiki-panjakana izy roa lahy, sady nataony hoe: \u201cTena manakorontana ny tan\u00e0nantsika ireto lehilahy jiosy ireto,",
        "21": "ary mitory fanao tsy azontsika raisina na arahina, satria Romanina isika.\u201d",
        "22": "Dia niara-nitsangana hanohitra azy roa lahy ny vahoaka. Ary nendahan\u2019ireo tompon\u2019andraiki-panjakana ny akanjo ivelany nanaovan\u2019izy roa lahy, ka nasainy nokapohina tamin\u2019ny hazo izy ireo.",
        "23": "Dia nataony am-ponja izy roa lahy rehefa avy nokapohiny imbetsaka, ary nodidiany ny mpiambina mba hiambina azy ireo tsara.",
        "24": "Koa satria nahazo izany baiko izany ilay mpiambina, dia nanao azy roa lahy tany amin\u2019ny fonja anatiny ka nangeja ny tongony tao amin\u2019ny boloky hazo.",
        "25": "Fa nivavaka sy nihira fiderana ho an\u2019Andriamanitra i Paoly sy Silasy rehefa tokony ho misasakalina, ary ren\u2019ny voafonja hafa izy ireo.",
        "26": "Ary tampoka teo, dia nisy horohoron-tany mafy ka nihozongozona ny fototr\u2019ilay fonja. Dia nivoha teo no ho eo ny varavarana rehetra, ary nivaha ny fatoran\u2019ny voafonja rehetra.",
        "27": "Taitra tamin\u2019ny torimasony ilay mpiambina ka nahita fa nisokatra ny varavaran\u2019ny fonja. Dia nalainy ny sabany ka saika hamono tena izy satria nihevitra fa nandositra ny voafonja.",
        "28": "Niantsoantso mafy anefa i Paoly hoe: \u201cAza ratraina ny tenanao, fa ato daholo izahay rehetra!\u201d",
        "29": "Dia nampaka jiro ralehilahy ka nikoropaka niditra, ary tora-kovitra sady niankohoka teo anatrehan\u2019i Paoly sy Silasy.",
        "30": "Dia nentiny nivoaka izy roa lahy, ka hoy izy: \u201cInona re, tompoko, no tsy maintsy ataoko mba hamonjena ahy?\u201d",
        "31": "Hoy izy roa lahy: \u201cMinoa an\u2019i Jesosy Tompo dia hovonjena ianao sy ny ankohonanao.\u201d",
        "32": "Dia nitory ny tenin\u2019i Jehovah taminy sy tamin\u2019izay rehetra tao an-tranony izy roa lahy.",
        "33": "Tamin\u2019izay ora izay, tamin\u2019iny alina iny ihany, dia nentin-dralehilahy izy roa lahy ka nosasany ny ratra taminy, ary natao batisa tsy nisy hataka andro izy sy ny ankohonany manontolo.",
        "34": "Dia nentiny tao an-tranony izy roa lahy ka namelarany latabatra, ary faly dia faly izy mbamin\u2019ny ankohonany manontolo, noho izy nino an\u2019Andriamanitra.",
        "35": "Rehefa maraina, dia naniraka mpanefa baiko ny tompon\u2019andraiki-panjakana mba hilaza hoe: \u201cAfaho izy roa lahy.\u201d",
        "36": "Dia nolazain\u2019ilay mpiambina tamin\u2019i Paoly izany teny izany hoe: \u201cNaniraka olona ny tompon\u2019andraiki-panjakana mba hilaza ny amin\u2019ny tokony handefasana anareo. Koa mivoaha re, ary mandehana soa aman-tsara e!\u201d",
        "37": "Fa hoy kosa i Paoly tamin\u2019izy ireo: \u201cRomanina izahay nefa nokapohiny ampahibemaso na dia mbola tsy voaheloka aza, ary nataony am-ponja. Koa izao ve dia avoakany mangingina izahay? Tsia! Aoka izy ireo mihitsy no ho avy eto ka hamoaka anay.\u201d",
        "38": "Dia nilaza izany tamin\u2019ny tompon\u2019andraiki-panjakana ireo mpanefa baiko. Koa natahotra izy ireo rehefa nandre fa, hay, Romanina izy roa lahy.",
        "39": "Dia tonga tokoa \u00e0ry izy ireo ka niangavy azy roa lahy, ary rehefa namoaka azy dia nangataka azy mba hiala tao amin\u2019ilay tan\u00e0na.",
        "40": "Nankany an-tranon\u2019i Lydia anefa izy roa lahy rehefa nivoaka avy ao am-ponja. Ary rehefa nahita ny rahalahy izy ireo, dia nampahery azy ary lasa."
    },
    "17": {
        "1": "Nandeha namakivaky an\u2019i Amfipolia sy Apolonia izy ireo ka tonga tany Tesalonika, ary nisy synagogan\u2019ny Jiosy tany.",
        "2": "Dia niditra tao araka ny fanaony i Paoly mba hitory tamin\u2019izy ireo. Ary nandritra ny sabata telo no niezahany nandresy lahatra azy ireo, niorina tamin\u2019ny Soratra Masina.",
        "3": "Dia nohazavainy sy noporofoiny tamin\u2019ny alalan\u2019izay voasoratra fa tsy maintsy nijaly sy nitsangana tamin\u2019ny maty i Kristy. \u201cIlay Jesosy izay toriko aminareo\u201d, hoy izy, \u201cno Kristy.\u201d",
        "4": "Koa tonga mpino ny sasany tamin\u2019ireo ka niaraka tamin\u2019i Paoly sy Silasy. Maro be koa ny Grika mpivavaka tamin\u2019Andriamanitra no lasa mpino, ary tsy vitsy koa ny vehivavy nanan-kaja.",
        "5": "Velom-pialonana anefa ny Jiosy, ka naka olona ratsy fanahy tamin\u2019ireo mpidonana-poana teny an-tsena, ary namory vahoaka sy nampisavorovoro ny tan\u00e0na. Dia nanafika ny tranon\u2019i Jasona izy ireo ary nitaky ny hamoahana an\u2019i Paoly sy Silasy ho eo amin\u2019ny vahoaka.",
        "6": "Rehefa tsy nahita azy roa lahy tao izy ireo, dia nitaritarika an\u2019i Jasona sy ny rahalahy sasany ho any amin\u2019ny lehiben\u2019ny tan\u00e0na, ka niantsoantso hoe: \u201cTonga eto koa izao ireny lehilahy manakorontana ny tany onenana ireny,",
        "7": "ary nampiantrano azy i Jasona. Manohitra ny didin\u2019i Kaisara izy rehetra ireo, ka milaza fa misy mpanjaka hafa, dia i Jesosy.\u201d",
        "8": "Ary nataon\u2019izy ireo nisahotaka ny vahoaka sy ny lehiben\u2019ny tan\u00e0na rehefa nandre izany.",
        "9": "Dia nakan\u2019izy ireo vola antoka aloha i Jasona sy ireo namany vao navelany handeha.",
        "10": "Raha vao alina ny andro, dia nalefan\u2019ireo rahalahy ho any Beria i Paoly sy Silasy. Ary vao tonga tany izy roa lahy, dia niditra tao amin\u2019ny synagogan\u2019ny Jiosy.",
        "11": "Ambony saina kokoa noho ny Jiosy tany Tesalonika ny Jiosy tany Beria, satria faran\u2019izay nazoto nandray ny teny izy ireo, ka nandinika tsara ny Soratra Masina isan\u2019andro hahitana raha izany tokoa no izy.",
        "12": "Maro tamin\u2019izy ireo \u00e0ry no tonga mpino, ary tsy vitsy koa ny vehivavy grika nanan-kaja sy ny lehilahy no nino.",
        "13": "Rehefa ren\u2019ny Jiosy avy any Tesalonika anefa fa notorin\u2019i Paoly tany Beria koa ny tenin\u2019Andriamanitra, dia tonga tany koa izy ireo mba hampirisika sy hanakorontana ny vahoaka.",
        "14": "Koa avy hatrany dia nasain\u2019ireo rahalahy nandeha hatrany amoron-dranomasina i Paoly, fa i Silasy sy Timoty kosa nijanona tao ihany.",
        "15": "Nanatitra an\u2019i Paoly hatrany Atena anefa ireo rahalahy, ary avy eo dia lasa, rehefa avy nampitondrain\u2019i Paoly hafatra ho an\u2019i Silasy sy Timoty mba hankanesan\u2019izy roa lahy haingana araka izay azo atao, any aminy.",
        "16": "Raha mbola niandry azy roa lahy tany Atena i Paoly, dia nahasorena azy ny nahita ny sampy eran\u2019ilay tan\u00e0na.",
        "17": "Koa niezaka nandresy lahatra ny Jiosy mbamin\u2019ny olon-kafa nivavaka tamin\u2019Andriamanitra izy, tany amin\u2019ny synagoga. Ary nanao toy izany koa izy tamin\u2019izay sendra hitany teny an-tsena isan\u2019andro.",
        "18": "Nisy tamin\u2019ireo Epikoreanina sy ny filozofa st\u00f4ika anefa niady hevitra taminy, ka hoy ny sasany: \u201cMba inona, hono, no tian\u2019io be resaka io holazaina?\u201d Ary hoy ny sasany: \u201cToa mpitory momba ny andriamanitra vaovao, hono, izy io.\u201d Ny antony dia satria nitory ny vaovao tsara momba an\u2019i Jesosy sy ny fitsanganana amin\u2019ny maty izy.",
        "19": "Koa nosamborin\u2019ireo izy ary nentiny teny amin\u2019ny Areopago. * Dia hoy ireo: \u201cMba azonay fantarina misimisy kokoa ve ny amin\u2019izany fampianarana vaovao lazainao izany?",
        "20": "Vaovao amin\u2019ny sofinay mantsy izany lazainao izany, ka te hahalala misimisy kokoa ny amin\u2019izay hevitr\u2019izany izahay.\u201d",
        "21": "Ny firesahana na fihainoana zava-baovao mantsy no fandanian\u2019andron\u2019ny Atenianina sy ny vahiny rehetra nandalo tao.",
        "22": "Koa nitsangana teo afovoan\u2019ny Areopago i Paoly ka nanao hoe: \u201cRy Atenianina, hitako fa amin\u2019ny zava-drehetra dia matahotra kokoa an\u2019ireo andriamanitra ianareo raha oharina amin\u2019ny olon-kafa.",
        "23": "Raha nandalo aho, ohatra, ka nandinika tsara ny zavatra ivavahanareo, dia nahita alitara anankiray misy soratra hoe: \u2018Ho An\u2019Andriamanitra Tsy Fantatra.\u2019 Koa izay tsy fantatrareo nefa ivavahanareo, dia izy no toriko aminareo.",
        "24": "Ilay Andriamanitra nanao izao tontolo izao sy ny zava-drehetra ao aminy, eny, Izy izay Tompon\u2019ny lanitra sy ny tany, dia tsy mba mitoetra ao amin\u2019ny tempoly nataon-tanana.",
        "25": "Ary tsy mila karakarain\u2019ny tanan\u2019olona izy, toy ny hoe mila zavatra, satria izy no manome ho an\u2019ny olon-drehetra ny aina sy ny fofonaina ary ny zava-drehetra.",
        "26": "Ary avy tamin\u2019ny olona anankiray no nanaovany ny olona any amin\u2019ny firenena rehetra mba honina manerana ny tany manontolo, ary efa nisy fotoana voatondrony sy faritra noferany honenan\u2019ny olona,",
        "27": "mba hitadiavan\u2019ireo azy raha mitsapatsapa mitady azy izy ireo ka tena hahita azy tokoa. Raha ny marina anefa, dia tsy lavitra antsika tsirairay izy.",
        "28": "Fa izy no ivelomantsika sy ihetsehantsika ary isiantsika, araka ny voalazan\u2019ny poety sasany eo aminareo hoe: \u2018Fa naterany koa isika.\u2019",
        "29": "\u201cKoa satria naterak\u2019Andriamanitra isika, dia tsy tokony hihevitra an\u2019Andriamanitra ho tahaka ny volamena na volafotsy na vato, na tahaka ny sokitra vitan\u2019ny fahaizan\u2019olombelona sy ny fahiratan-tsainy.",
        "30": "Tsy nijery ny andron\u2019ny tsy fahalalana toy izany tokoa Andriamanitra, fa ankehitriny kosa izy milaza fa tokony hibebaka ny olombelona rehetra, na aiza na aiza,",
        "31": "satria izy efa nanondro andro iray izay kasainy hitsarana ny tany onenana, eny, hitsarany azy araka ny marina amin\u2019ny alalan\u2019ny lehilahy iray voatendriny. Ary efa nomeny antoka ny amin\u2019izany ny olona rehetra tamin\u2019ny nananganany azy io tamin\u2019ny maty.\u201d",
        "32": "Nony nandre ny amin\u2019ny fitsanganana amin\u2019ny maty ireo dia naneso, fa ny sasany kosa nanao hoe: \u201cAmin\u2019ny manaraka izahay mbola hihaino anao ny amin\u2019izany.\u201d",
        "33": "Dia niala avy teo afovoan\u2019izy ireo i Paoly.",
        "34": "Fa nisy sasany kosa lasa nanaraka azy ka tonga mpino, anisan\u2019izany koa i Dionysio, mpitsara teny amin\u2019ny Areopago, ary vehivavy atao hoe Damary, sy ny olon-kafa."
    },
    "18": {
        "1": "Niala tao Atena i Paoly taorian\u2019izany, ka tonga tany Korinto.",
        "2": "Nahita Jiosy atao hoe Akoila izy tao. Teratany avy any Ponto i Akoila, ary vao tonga avy any Italia izy sy Prisila vadiny, satria i Klaodio nandidy ny hialan\u2019ny Jiosy rehetra tany Roma. Koa nankany amin\u2019izy mivady i Paoly,",
        "3": "ary nipetraka tao aminy satria niray asa taminy. Dia niasa izy ireo, fa mpanao tranolay no anton\u2019asany.",
        "4": "Fa nandaha-teny tao amin\u2019ny synagoga kosa i Paoly isan-tsabata sady nandresy lahatra ny Jiosy sy ny Grika.",
        "5": "Rehefa tafidina avy tany Makedonia i Silasy sy Timoty, dia nifantoka tanteraka tamin\u2019ny tenin\u2019Andriamanitra i Paoly, ka nitory tamin\u2019ny Jiosy mba hanaporofoana fa i Jesosy no Kristy.",
        "6": "Nanohitra foana anefa ny Jiosy sady nanevateva, ka nakopak\u2019i Paoly ny fitafiany, ary hoy izy: \u201cIanareo ihany no ho tompon\u2019andraikitra ny amin\u2019izay hanjo anareo. * Afaka adidy aho. Hankany amin\u2019ny olona hafa firenena aho manomboka izao.\u201d",
        "7": "Dia niala teo tokoa izy ka nankao an-tranon\u2019ny lehilahy atao hoe Titosy Josto, mpivavaka amin\u2019Andriamanitra, izay nanan-trano nifanila tamin\u2019ilay synagoga.",
        "8": "Nanjary nino ny Tompo anefa i Krispo mpitantana an\u2019ilay synagoga, mbamin\u2019ny ankohonany manontolo. Ary tonga mpino ny ankamaroan\u2019ny Korintianina izay nandre ilay fitoriana, ka natao batisa.",
        "9": "Ary nony alina dia niteny tamin\u2019i Paoly tao amin\u2019ny fahitana ny Tompo hoe: \u201cAza matahotra, fa mitoria foana ary aza mangina,",
        "10": "fa momba anao aho ka tsy hisy hanafika anao mba hanisy ratsy anao. Manana olona maro ato amin\u2019ity tan\u00e0na ity mantsy aho.\u201d",
        "11": "Dia nijanona tao herintaona sy tapany izy ka nampianatra ny tenin\u2019Andriamanitra teo amin\u2019izy ireo.",
        "12": "Fony i Galio no governoram-paritr\u2019i Akaia, dia niray hevitra ny Jiosy ka nitsangana hanohitra an\u2019i Paoly ary nitondra azy teo amin\u2019ny toeram-pitsarana,",
        "13": "ka nanao hoe: \u201cIty olona ity mandresy lahatra ny olona hivavaka amin\u2019Andriamanitra amin\u2019ny fomba tsy araka ny lal\u00e0na.\u201d",
        "14": "Raha vao saika hiteny anefa i Paoly, dia hoy i Galio tamin\u2019ny Jiosy: \u201cRy Jiosy, raha nisy tokoa fahadisoana na zava-dratsy vita, dia rariny raha mandefitra sy maharitra aminareo aho.",
        "15": "Fa raha adihevitra momba ny teny sy anarana ary lal\u00e0na eo aminareo kosa, dia ataovinareo ihany izany, fa tsy te hitsara izany aho.\u201d",
        "16": "Dia noroahiny niala teo amin\u2019ny toeram-pitsarana izy ireo.",
        "17": "Koa nosamborin\u2019izy rehetra i Sostena, mpitantana ny synagoga, ka nokapohiny teo anoloan\u2019ny toeram-pitsarana, fa tsy noraharahain\u2019i Galio mihitsy izany.",
        "18": "Rehefa avy nijanona tao andro maromaro fanampiny anefa i Paoly, dia nanao veloma an\u2019ireo rahalahy, ka nanohy ny diany an-tsambo hankany Syria, niaraka tamin\u2019i Prisila sy Akoila. Ary nasainy nohetezana ho fohy ny volon-dohany tany Kenkrea, satria nisy voady nataony.",
        "19": "Koa tonga tao Efesosy izy ireo, ary nandao azy mivady tao i Paoly, ka niditra tao amin\u2019ny synagoga ary niezaka nandresy lahatra ny Jiosy.",
        "20": "Na dia tsy nitsahatra nangataka azy mba hijanona elaela kokoa aza ireo, dia tsy nety izy",
        "21": "fa nanao veloma ihany ary niteny hoe: \u201cMbola hiverina at\u1ef3 aminareo indray aho, raha sitrapon\u2019i Jehovah.\u201d Ary niondrana an-tsambo avy tao Efesosy izy",
        "22": "ka nidina nankany Kaisaria. Dia niakatra * sy niarahaba ny fiangonana izy, ary nidina nankany Antiokia.",
        "23": "Nijanona tao kelikely izy vao lasa nitety ny faritr\u2019i Galatia sy Frijia. Ary nampahery ny mpianatra rehetra izy.",
        "24": "Tonga tany Efesosy ny Jiosy atao hoe Apolosy, teratany avy any Aleksandria, ary lehilahy nahay nandaha-teny sady tena nahay Soratra Masina.",
        "25": "Nampianarina * ny lalan\u2019i Jehovah izy, ary narehitry ny fanahy ka marina ny fitoriany sy ny fampianarany momba an\u2019i Jesosy, saingy ny batisan\u2019i Jaona ihany no fantany.",
        "26": "Dia nanomboka nitory tamim-pahasahiana tao amin\u2019ny synagoga izy. Rehefa nandre azy i Prisila sy Akoila, dia nitondra azy niaraka taminy. Ary nohazavain\u2019izy mivady marina kokoa taminy ny lalan\u2019Andriamanitra.",
        "27": "Ary satria te ho any Akaia i Apolosy, dia nanoratra ho an\u2019ny mpianatra ireo rahalahy ka nampirisika azy ireo mba handray tsara azy. Koa nanampy be an\u2019ireo tonga mpino izy rehefa tonga tany, dia ireo nino noho ny hatsaram-panahy tsy manam-paharoan\u2019Andriamanitra.",
        "28": "Tamin-kery mantsy no nanaporofoany mazava ampahibemaso fa diso ny Jiosy, rehefa nasehony tamin\u2019ny alalan\u2019ny Soratra Masina fa i Jesosy no Kristy."
    },
    "19": {
        "1": "Ary raha mbola tany Korinto i Apolosy, dia nitety ny afovoan-tany kosa i Paoly ary nidina tany Efesosy, ka nahita mpianatra tao.",
        "2": "Dia hoy izy tamin\u2019ireo: \u201cNahazo ny fanahy masina ve ianareo rehefa tonga mpino?\u201d Fa hoy ireo: \u201cMbola tsy nandre mihitsy aza izahay hoe misy izany fanahy masina izany.\u201d",
        "3": "Ary hoy izy: \u201cFa karazana batisa inona no nanaovana batisa anareo?\u201d Dia hoy ireo: \u201cNy batisan\u2019i Jaona.\u201d",
        "4": "Fa hoy i Paoly: \u201cBatisa mariky ny fibebahana no nataon\u2019i Jaona, ka nilaza tamin\u2019ny olona izy mba hino an\u2019ilay ho tonga aoriany, dia i Jesosy.\u201d",
        "5": "Rehefa nandre izany ireo, dia natao batisa tamin\u2019ny anaran\u2019i Jesosy Tompo.",
        "6": "Koa rehefa nametra-tanana tamin\u2019ireo i Paoly dia nilatsaka tamin\u2019ireo ny fanahy masina, ka niteny tamin\u2019ny fiteny samihafa ireo sady naminany,",
        "7": "ary roa ambin\u2019ny folo lahy teo ho eo izy rehetra.",
        "8": "Dia niditra tao amin\u2019ny synagoga i Paoly ka nitory tamim-pahasahiana nandritra ny telo volana, sady nandaha-teny sy nandresy lahatra ny olona ny amin\u2019ny fanjakan\u2019Andriamanitra.",
        "9": "Mbola nanamafy ny fony ihany anefa ny sasany sady tsy nino, ka nanaratsy Ny Lalana teo anatrehan\u2019ny olona maro be. Dia niala teo amin\u2019ireo izy, ka nentiny koa ny mpianatra, ary nandaha-teny isan\u2019andro tao amin\u2019ny efitrano malalaky ny sekolin\u2019i Tyrano izy.",
        "10": "Naharitra roa taona izany, ka nandre ny tenin\u2019ny Tompo daholo ny mponina tany amin\u2019ny faritr\u2019i Azia, na Jiosy na Grika.",
        "11": "Ary mbola nanao fahagagana miavaka tamin\u2019ny alalan\u2019i Paoly ihany Andriamanitra,",
        "12": "hany ka na ny lamba sy ny aron\u2019akanjo teny aminy aza no nentina tany amin\u2019ny marary, dia afaka ny aretina ary nivoaka ny fanahy ratsy.",
        "13": "Ary ny sasany tamin\u2019ny Jiosy mpivezivezy izay mpamoaka demonia, dia mba niezaka koa niantso ny anaran\u2019i Jesosy Tompo tamin\u2019izay nisy demonia, ka nanao hoe: \u201cMandidy mafy anareo amin\u2019ny alalan\u2019i Jesosy izay torin\u2019i Paoly aho.\u201d",
        "14": "Ary nisy fito mirahalahy nanao toy izany. Zanak\u2019i Skeva, lehiben\u2019ny mpisorona jiosy izy ireo.",
        "15": "Hoy anefa ny navalin\u2019ny fanahy ratsy azy ireo: \u201cFantatro i Jesosy, ary fantatro tsara i Paoly, fa mba iza kosa ianareo?\u201d",
        "16": "Dia niantsambotra tamin\u2019izy ireo ilay lehilahy nisy fanahy ratsy ka resiny daholo izy rehetra. Koa tsy nahatohitra azy izy ireo ka vaky nandositra niala tamin\u2019izany trano izany, nitanjaka sady naratra.",
        "17": "Nanjary fantatr\u2019izay rehetra nonina tao Efesosy izany, na Jiosy na Grika. Dia natahotra daholo ny rehetra ka vao mainka nankalazaina ny anaran\u2019i Jesosy Tompo.",
        "18": "Maro tamin\u2019ireo tonga mpino no nanatona ka niaiky sy nilaza an-karihary ny nataony.",
        "19": "Ary maro tamin\u2019ireo zatra nampiasa herin\u2019ny maizina no nanangona ny bokiny ka nandoro izany teo anatrehan\u2019ny rehetra. Dia natambatr\u2019izy ireo ny tokom-bidin\u2019izany ka hitany fa farantsa volafotsy dimy alina.",
        "20": "Koa niroborobo be \u00e0ry ny tenin\u2019i Jehovah, sady tena nahery.",
        "21": "Rehefa vita izany, dia nikasa ho any Jerosalema i Paoly tao am-pony tao, rehefa avy namakivaky an\u2019i Makedonia sy Akaia. Hoy izy: \u201cTsy maintsy mahita an\u2019i Roma koa aho rehefa avy any.\u201d",
        "22": "Koa naniraka roa lahy tamin\u2019ireo nikarakara azy izy, dia i Timoty sy Erasto, ho any Makedonia, fa izy kosa mbola nijanona kelikely tany amin\u2019ny faritr\u2019i Azia.",
        "23": "Tamin\u2019izay fotoana izay dia nisy korontana be momba Ny Lalana.",
        "24": "Nanamboatra tempoly kelin\u2019i Artemisy tamin\u2019ny volafotsy mantsy ny lehilahy atao hoe Demetrio, izay mpanefy volafotsy, ka nahatonga ireo mpanao asa tanana hahazo tombony be.",
        "25": "Koa novorin\u2019i Demetrio ireo, niaraka tamin\u2019ireo mpanao taozavatra toy izany, ka hoy izy: \u201cFantatrareo tsara fa ity asa ity no mampanan-karena antsika.",
        "26": "Hitanareo sy renareo koa fa, tsy teto Efesosy ihany fa saika eran\u2019ny faritr\u2019i Azia mihitsy io Paoly io no nandresy lahatra vahoaka maro sy nampiova hevitra azy, tamin\u2019ny filazana fa tsy andriamanitra ireo andriamanitra nataon-tanana.",
        "27": "Ary tsy ity asantsika ity ihany no atahorana ho ratsy laza, fa ny tempolin\u2019i Artemisy andriamanibavy lehibe koa no hanjary ho tsinontsinona. Ary na ny fahalehibeazan\u2019ilay andriamanibavy, izay ivavahana eran\u2019i Azia sy ny tany onenana aza, dia efa madiva ho foana.\u201d",
        "28": "Nandre izany ny olona ka tezitra mafy, ary niantsoantso hoe: \u201cLehibe i Artemisin\u2019ny Efesianina!\u201d",
        "29": "Koa nisahotaka ny iray tan\u00e0na, ary indray nirohotra niditra tao an-kianja filalaovana tantara an-tsehatra izy rehetra, ary nentiny an-keriny niaraka taminy i Gaio sy Aristarko, Makedonianina roa lahy niara-dia tamin\u2019i Paoly.",
        "30": "Te hiditra tao amin\u2019ilay kianja i Paoly mba ho eo amin\u2019ny olona, fa tsy navelan\u2019ny mpianatra.",
        "31": "Na ny sasany tamin\u2019ireo mpiandraikitra ny fety sy ny lalao, izay tsara fanahy tamin\u2019i Paoly aza, dia nandefa hafatra ho any aminy ka niangavy azy mba tsy hanao vivery ny ainy hiditra ao amin\u2019ilay kianja.",
        "32": "Niantsoantso mantsy ny olona, ka hafa no nolazain\u2019ny sasany, ary hafa no nolazain\u2019ny sasany. Ary nisahotaka ny vahoaka tafavory tao, ka tsy fantatry ny ankamaroany akory izay antony nahatongavany teo.",
        "33": "Dia nentin\u2019izy ireo niala avy teo amin\u2019ny vahoaka i Aleksandra, satria natosiky ny Jiosy ho any aloha izy. Ary nanao fihetsika tamin\u2019ny tanany i Aleksandra fa te hilaza ny fiarovan-tenany teo amin\u2019ny olona.",
        "34": "Raha vao fantatry ny olona anefa fa Jiosy izy, dia niara-niantsoantso izy rehetra sady nikiakiaka nandritra ny adiny roa teo ho eo hoe: \u201cLehibe i Artemisin\u2019ny Efesianina!\u201d",
        "35": "Nahavita nampangina ny vahoaka ihany ny ben\u2019ny tan\u00e0na tamin\u2019ny farany, ka hoy izy: \u201cRy Efesianina, iza tokoa moa no tsy mahalala fa ny tan\u00e0nan\u2019ny Efesianina no mpiambina ny tempolin\u2019i Artemisy lehibe sy ilay sary latsaka avy tany an-danitra?",
        "36": "Koa satria tsy azo iadian-kevitra izany, dia aoka ho tony ianareo ka tsy ho maimaika hanao zavatra.",
        "37": "Nentinareo eto mantsy ireo lehilahy ireo, izay sady tsy mpandroba tempoly no tsy mpanevateva ny andriamanibavintsika.",
        "38": "Koa raha te hitory olona i Demetrio sy ny mpanao asa tanana namany, dia eo ny andro fitsarana ary ao koa ny governoram-paritra. Ary aoka izy ireo hifampiampanga.",
        "39": "Fa raha misy fiampangana hafa ankoatra izany avy aminareo, dia amin\u2019ny fivoriana mahazatra no tsy maintsy hanapahana ny amin\u2019izany.",
        "40": "Raha izay niseho androany izay mantsy dia tena mety hampangaina ho mampirisika olona hikomy amin\u2019ny fanjakana isika. Ary tsy misy antony mamela antsika hanao izao savorovoro izao.\u201d",
        "41": "Dia noravany ny vahoaka, rehefa avy nilaza izany izy."
    },
    "20": {
        "1": "Rehefa nitsahatra ilay savorovoro, dia nampaka ny mpianatra i Paoly. Koa nampahery sy nanao veloma azy ireo izy, ary nankany Makedonia avy eo.",
        "2": "Nitety faritra maro tany izy ka nanao teny maro mba hampaherezana an\u2019ireo mpianatra, ary tonga tany Gresy,",
        "3": "ka nijanona telo volana tany. Rehefa hiondrana an-tsambo ho any Syria izy, dia nisy Jiosy nitetika ny hamono azy, ka nanapa-kevitra ny hiverina hamakivaky an\u2019i Makedonia izy.",
        "4": "Niaraka taminy i Sopatera zanak\u2019i Pyro avy any Beria, sy Aristarko sy Sekondo samy avy any Tesalonika, sy Gaio avy any Derbe, sy Timoty, ary Tykiko sy Trofimo samy avy any amin\u2019ny faritr\u2019i Azia.",
        "5": "Nanohy ny diany ireo ka niandry anay tany Troasy.",
        "6": "Izahay kosa anefa niondrana an-tsambo avy tany Filipy, taorian\u2019ireo andro fankalazana ny fetin\u2019ny mofo tsy misy lalivay, ka tonga tany amin\u2019izy ireo tany Troasy tao anatin\u2019ny dimy andro, ary nijanona fito andro tany.",
        "7": "Ny andro voalohan\u2019ny herinandro, dia tafangona izahay mba hiara-misakafo. Ary nanomboka nandaha-teny tamin\u2019izy ireo i Paoly, satria handeha izy ny ampitson\u2019iny. Naharitra hatramin\u2019ny misasakalina ny lahateniny,",
        "8": "ka nisy jiro maro nanazava ilay efitrano ambony rihana nivorianay.",
        "9": "Nisy tovolahy atao hoe Eotyka nipetraka teo am-baravarankely ary resin-tory tanteraka izy raha mbola nanao ny lahateniny i Paoly. Dia nitambotsotra izy, raha iny mbola natory iny ka nianjera avy teny amin\u2019ny rihana faharoa. Rehefa narenina izy, dia hita fa maty.",
        "10": "Nidina anefa i Paoly ka niantoraka teo aminy ary namihina azy, dia niteny hoe: \u201cAza miantsoantso intsony fa efa niverina ny ainy.\u201d *",
        "11": "Dia niakatra i Paoly ary nanomboka nisakafo ka nihinana. Ary rehefa avy niresaka elaela izy hatramin\u2019ny maraina vao mangiran-dratsy, dia lasa tamin\u2019ny farany.",
        "12": "Koa nentin\u2019ny olona ilay zazalahy efa velona, ary fampiononana lehibe no azon\u2019izy ireo.",
        "13": "Dia nandeha mialoha ho any an-tsambo izahay ka niondrana nankany Aso, fa any no nokasainay handraisana an\u2019i Paoly. Nasainy nanao izany mantsy izahay, fa izy kosa nikasa handeha an-tongotra.",
        "14": "Rehefa tratrany tao Aso \u00e0ry izahay, dia noraisinay ho ao an-tsambo izy ary nankany Mitylena izahay.",
        "15": "Niainga avy tao indray izahay ny ampitso, ka tonga tandrifin\u2019i Kio. Nijanona vetivety tao Samo izahay ny ampitson\u2019iny, ary tonga tao Mileto ny andro nanaraka.",
        "16": "Efa nanapa-kevitra i Paoly fa holalovana fotsiny i Efesosy, mba tsy ho lany fotoana any amin\u2019ny faritr\u2019i Azia izy. Tsy andriny mantsy izay hahatongavana any Jerosalema amin\u2019ny andro Pentekosta, raha tratrany.",
        "17": "Na izany aza, dia naniraka olona avy tao Mileto hankany Efesosy izy, ka nampiantso ny anti-panahin\u2019ny fiangonana.",
        "18": "Rehefa tonga teo aminy ireo, dia hoy izy: \u201cFantatrareo tsara ny fanaoko nandritra ny fotoana rehetra niarahako taminareo, hatramin\u2019ilay andro voalohany nanitsahako ny faritr\u2019i Azia,",
        "19": "ka nanompoako ny Tompo tamim-panetren-tena tanteraka sy tamin-dranomaso ary tao anatin\u2019ny fitsapana nanjo ahy noho ny teti-dratsin\u2019ny Jiosy.",
        "20": "Ary tamin\u2019izany dia tsy niahotra aho nilaza taminareo izay rehetra nahasoa, sy nampianatra anareo ampahibemaso sy isan-trano.",
        "21": "Ary nanome fanazavana feno * tamin\u2019ny Jiosy sy ny Grika aho, momba ny fibebahana amin\u2019Andriamanitra sy ny finoana an\u2019i Jesosy Tompontsika.",
        "22": "Ary ankehitriny, dia efa an-dalana ho any Jerosalema aho satria tsy maintsy manaraka ny fitarihan\u2019ny fanahy masina, kanefa tsy fantatro izay hanjo ahy any,",
        "23": "afa-tsy izay ambaran\u2019ny fanahy masina amiko foana isan-tan\u00e0na, dia ny hoe misy gadra sy fahoriana miandry ahy any.",
        "24": "Tsy heveriko ho zava-dehibe anefa ny aiko, toy ny hoe sarobidy amiko, raha mba azoko atao ihany ny hamita ny fihazakazahako sy ny fanompoana izay noraisiko tamin\u2019i Jesosy Tompo, dia ny hitory amin\u2019ny fomba feno ny vaovao tsara ny amin\u2019ny hatsaram-panahy tsy manam-paharoan\u2019Andriamanitra.",
        "25": "\u201cAry fantatro ankehitriny fa tsy hahita ny tavako intsony ianareo rehetra izay nitoriako ilay fanjakana.",
        "26": "Koa ataoko vavolombeloko ianareo anio fa afaka amin\u2019ny ran\u2019ny olona rehetra aho,",
        "27": "satria tsy niahotra nilaza taminareo ny sitrapon\u2019Andriamanitra rehetra.",
        "28": "Tandremo ny tenanareo sy ny ondry rehetra izay nanendren\u2019ny fanahy masina anareo ho mpiandraikitra, mba hiandrasanareo ny fiangonan\u2019Andriamanitra, izay novidiny tamin\u2019ny ran\u2019ny Zanany.",
        "29": "Fantatro fa rehefa lasa aho, dia hisy amboadia masiaka hiditra eo aminareo, ary tsy hiantra ny ondry ireny.",
        "30": "Ary avy aminareo ihany no hipoiran\u2019ny olona manolana hevi-teny mba hitaomana ny mpianatra hanaraka azy.",
        "31": "\u201cKoa miambena hatrany, ary tadidio fa tsy nitsahatra nananatra ny tsirairay taminareo tamin-dranomaso aho nandritra ny telo taona, na andro na alina.",
        "32": "Ary ankehitriny dia ankiniko amin\u2019Andriamanitra sy amin\u2019ny teny momba ny hatsaram-panahiny tsy manam-paharoa ianareo. Afaka mampahery anareo mantsy izany teny izany sady afaka manome lova anareo miaraka amin\u2019ireo nohamasinina rehetra.",
        "33": "Tsy nitsiriritra volafotsy na volamena na fitafian\u2019iza na iza aho,",
        "34": "fa fantatrareo tsara fa ireto tanako ireto no nahazoako izay nilaiko sy nilain\u2019ireo niaraka tamiko.",
        "35": "Nasehoko anareo tamin\u2019ny zava-drehetra fa amin\u2019ny fiasana mafy toy izany no tsy maintsy anampianareo an\u2019ireo mila ampiana, sy ahatsiarovanareo ny tenin\u2019i Jesosy Tompo nanao hoe: \u2018Mahasambatra kokoa ny manome noho ny mandray.\u2019\u201d",
        "36": "Rehefa avy nilaza izany izy, dia nandohalika niaraka tamin\u2019izy rehetra ary nivavaka.",
        "37": "Nitomany mafy tokoa izy rehetra, ary namihina ny vozon\u2019i Paoly, ka nanoroka azy tamim-pitiavana,",
        "38": "satria nalahelo mafy izy ireo noho ny teniny hoe tsy hahita ny tavany intsony ireo. Koa nanatitra azy hatreny an-tsambo ireo."
    },
    "21": {
        "1": "Rehefa tsy maintsy nisaraka tamin\u2019izy ireo izahay, dia niondrana an-tsambo, ka nanitsy nankany Kosy, ary ny ampitso kosa nankany Rodo. Rehefa avy tany izahay, dia nankany Patara.",
        "2": "Nahita sambo nita ho any Fenisia izahay ka niondrana tamin\u2019io ary lasa.",
        "3": "Rehefa tazanay teo ankavianay ny nosy Sipra, dia nolalovanay ka nizotra nankany Syria izahay, ary niakatra an-tanety tao Tyro, satria tokony hampidina entana tao ilay sambo.",
        "4": "Notadiavinay ireo mpianatra ka hitanay, ary nijanona tao fito andro izahay. Ary notarihin\u2019ny fanahy izy ireo hiteny imbetsaka tamin\u2019i Paoly mba tsy hankany Jerosalema.",
        "5": "Rehefa tapitra ireo andro ireo, dia nandeha nanohy ny dianay izahay. Ary nanatitra anay hatrany ivelan\u2019ny tan\u00e0na izy rehetra, niaraka tamin\u2019ny zaza amam-behivavy. Dia nandohalika teo amin\u2019ny torapasika izahay ka nivavaka,",
        "6": "ary nifanao veloma. Dia niakatra an-tsambo izahay fa izy ireo kosa niverina nody.",
        "7": "Ary nandeha sambo avy tany Tyro izahay, ka tonga tany Ptolemaisy. Dia niarahaba an\u2019ireo rahalahy izahay ary nijanona iray andro teo amin\u2019izy ireo.",
        "8": "Niainga indray izahay ny ampitson\u2019iny ka tonga tany Kaisaria ary niditra tao an-tranon\u2019i Filipo mpitory ny vaovao tsara, anisan\u2019ireo fito lahy. Dia nijanona tao aminy izahay.",
        "9": "Ary nanan-janakavavy virjiny efatra izay naminany izy.",
        "10": "Ary raha nijanona andro maro tao izahay, dia nisy mpaminany atao hoe Agabo nidina avy tany Jodia,",
        "11": "ka tonga teo aminay. Ary nalainy ny fehikibon\u2019i Paoly ka namatorany ny tongotra aman-tanany, dia hoy izy: \u201cIzao no lazain\u2019ny fanahy masina: \u2018Toy izao no hamatoran\u2019ny Jiosy any Jerosalema ny lehilahy tompon\u2019ity fehikibo ity, ary hatolotr\u2019izy ireo eo an-tanan\u2019ny olona hafa firenena izy.\u2019\u201d",
        "12": "Rehefa nandre izany izahay sy ireo tao amin\u2019io toerana io, dia niangavy an\u2019i Paoly mba tsy hiakatra ho any Jerosalema.",
        "13": "Fa namaly izy hoe: \u201cFa nahoana ianareo no mitomany sy manaketraka ny foko toy izao? Izaho ange vonona ny hafatotra e, ary na ny ho faty any Jerosalema koa aza, noho ny anaran\u2019i Jesosy Tompo.\u201d",
        "14": "Koa tsy nety niova hevitra mihitsy izy ary nanaiky ny teniny izahay, ka nanao hoe: \u201cAoka ny sitrapon\u2019i Jehovah no hatao.\u201d",
        "15": "Rehefa afaka ireo andro ireo, dia niomana ho amin\u2019ny dia izahay, ary niakatra tany Jerosalema.",
        "16": "Niaraka taminay koa ny mpianatra sasany avy any Kaisaria mba hitondra anay ho any amin\u2019ilay tokony hampiantrano anay, dia i Menasona avy any Sipra, izay efa mpianatra hatry ny ela.",
        "17": "Faly nandray anay ny rahalahy, nony tonga tany Jerosalema izahay.",
        "18": "Fa niditra tao amin\u2019i Jakoba niaraka taminay kosa i Paoly ny ampitso, ary tao daholo ny anti-panahy rehetra.",
        "19": "Niarahaba azy ireo i Paoly ary nitantara tamin\u2019ny an-tsipiriany izay nataon\u2019Andriamanitra teo amin\u2019ny olona hafa firenena, noho ny fanompoana nataony.",
        "20": "Nanome voninahitra an\u2019Andriamanitra izy ireo nony avy nandre izany, ka nanao tamin\u2019i Paoly hoe: \u201cHitanao moa, ry rahalahy, fa misy an\u2019arivony ny Jiosy mpino, ary fatra-panaraka ny Lal\u00e0na izy rehetra.",
        "21": "Nisy tsaho anefa ren\u2019izy ireo momba anao hoe ianao, hono, mampianatra ny Jiosy rehetra any amin\u2019ny firenena hafa mba hiala amin\u2019ny Lal\u00e0n\u2019i Mosesy, ka milaza amin\u2019izy ireo mba tsy hamora ny zanany na hanaraka ny fomba fanao.",
        "22": "Koa inona no tokony hatao amin\u2019izany? Tsy maintsy ho reny mantsy izao hoe tonga ianao.",
        "23": "Koa ataovy izao lazainay aminao izao: Misy efa-dahy eto, izay efa nivoady.",
        "24": "Ento ireo, ka midiova miaraka aminy ianao araka ny Lal\u00e0na, ary aloavy izay ho lany mba hanaratana ny lohany. Amin\u2019izay dia ho fantatry ny rehetra fa tsy misy mitombina ny tsaho naely momba anao, fa mitondra tena tsara ianao sady mitandrina ny Lal\u00e0na koa.",
        "25": "Ny amin\u2019ireo hafa firenena efa mpino kosa, dia efa nalefanay ny fanapahan-kevitray ny amin\u2019ny tokony hifadian\u2019izy ireo ny zavatra natao sorona ho an\u2019ny sampy, mbamin\u2019ny ra sy ny biby nokendaina ary ny fijangajangana.\u201d",
        "26": "Koa nentin\u2019i Paoly ireo lehilahy ireo ny ampitso. Ary nanadio ny tenany niaraka tamin\u2019izy ireo izy, araka ny Lal\u00e0na, ary niditra tao amin\u2019ny tempoly mba hampahafantarana fa ho tapitra ny andro fidiovany araka ny Lal\u00e0na, mandra-panolotra fanatitra ho an\u2019ny tsirairay amin\u2019izy ireo.",
        "27": "Ary rehefa ho tapitra ny fito andro, dia nahita an\u2019i Paoly tao amin\u2019ny tempoly ny Jiosy avy any Azia, ka nampisahotaka ny vahoaka rehetra ary nisambotra an\u2019i Paoly,",
        "28": "sady niantsoantso hoe: \u201cVonjeo, ry Israelita, fa io ilay lehilahy mampianatra ny olona rehetra hatraiza hatraiza hanohitra ny vahoaka sy ny Lal\u00e0na ary ity toerana ity. Ary mbola nampiditra Grika tato amin\u2019ny tempoly koa izy ka nandoto ity toerana masina ity.\u201d",
        "29": "Efa hitan\u2019izy ireo niaraka tamin\u2019i Paoly tao an-tan\u00e0na mantsy i Trofimo Efesianina, ka noheveriny fa nampidirin\u2019i Paoly tao amin\u2019ny tempoly izy.",
        "30": "Dia nisavorovoro ny iray tan\u00e0na, ary nihazakazaka nitangorona ny olona. Koa nosamborin\u2019izy ireo i Paoly ka notaritaritiny tany ivelan\u2019ny tempoly, ary nohidiana avy hatrany ny vavahady.",
        "31": "Rehefa nitady hamono azy izy ireo, dia tonga tany amin\u2019ny mpitari-tafika ny teny hoe nisahotaka ny olona rehetra tao Jerosalema.",
        "32": "Koa naka miaramila sy manamboninahitra avy hatrany izy, ary nihazakazaka nidina ho any amin\u2019ireo. Nijanona tsy nikapoka an\u2019i Paoly intsony ireo raha vao nahita an\u2019ilay mpitari-tafika sy ny miaramila.",
        "33": "Dia nanatona ilay mpitari-tafika ka nisambotra an\u2019i Paoly ary nanome baiko mba hamatorana azy amin\u2019ny rojo vy anankiroa. Ary nanontany izy hoe iza izy ary inona no nataony.",
        "34": "Fa niantsoantso ny vahoaka, ka hafa no nolazain\u2019ny sasany, ary hafa no nolazain\u2019ny sasany. Koa tsy nahafantatra izay tena marina ilay mpitari-tafika, vokatry ny tabataba. Dia nandidy ny hitondrana an\u2019i Paoly ho any amin\u2019ny toby miaramila izy.",
        "35": "Rehefa teo amin\u2019ny tohatoha-bato anefa i Paoly, dia nihasarotra ny raharaha, hany ka nobatain\u2019ny miaramila izy satria nahery setra ny vahoaka.",
        "36": "Mbola nisy olona maro be nanaraka ihany anefa sady niantsoantso hoe: \u201cVonoy any io!\u201d",
        "37": "Ary nony efa hoentin\u2019ny miaramila ho any an-toby i Paoly, dia hoy izy tamin\u2019ilay mpitari-tafika: \u201cMahazo milaza zavatra aminao ve aho?\u201d Hoy izy: \u201cMahay miteny grika angaha ianao?",
        "38": "Fa tsy ianao moa ilay Ejipsianina nandrisika olona hikomy tamin\u2019ny fanjakana fahiny, sady nitondra an\u2019ireo efatra arivo lahy mpitan-tsabatra ho any an-tany efitra?\u201d",
        "39": "Hoy i Paoly: \u201cIzaho ange Jiosy e, ary avy any Tarsosy any Kilikia, sady olom-pirenen\u2019ny tan\u00e0na malaza. Koa miangavy anao aho, avelao aho hiteny amin\u2019ny olona.\u201d",
        "40": "Dia nahazo alalana i Paoly, ka nitsangana teo amin\u2019ny tohatoha-bato ary nanao fihetsika tamin\u2019ny tanany mba hampangina ny olona. Koa nangina daholo ny rehetra. Ary niteny tamin\u2019ny teny hebreo izy hoe:"
    },
    "22": {
        "1": "\u201cRy rahalahy sy ianareo raiamandreny, henoy ankehitriny fa hiteny hiaro ny tenako aho.\u201d",
        "2": "Ary vao mainka nangina izy ireo rehefa nandre azy niteny hebreo taminy. Dia hoy izy:",
        "3": "\u201cJiosy aho, ary teraka tany Tarsosy any Kilikia, nefa nampianarina teto amin\u2019ity tan\u00e0na ity teo an-tongotr\u2019i Gamaliela, ary nobeazina araka ny fampianarana hentitra momba ny Lal\u00e0n\u2019ny razambentsika, ka nafana fo tamin\u2019ny fanompoana an\u2019Andriamanitra tahaka anareo rehetra ireo.",
        "4": "Dia nenjehiko izay anisan\u2019izany Lalana izany, ary tonga hatramin\u2019ny famonoana azy ireo ho faty aho, ka nofatorako sy natolotro mba hatao am-ponja ireny, na lahy na vavy.",
        "5": "Ary afaka mijoro ho vavolombelon\u2019ny zavatra nataoko ny mpisoronabe sy ny anti-panahy rehetra. Avy tamin\u2019izy ireo koa no nakako taratasy ho an\u2019ireo rahalahy tany Damaskosy, ary efa teny an-dalana haka an-dry zareo tany aho, mba hitondrako azy mifatotra hankat\u1ef3 Jerosalema mba hosazina.",
        "6": "\u201cRaha mbola teny an-dalana anefa aho ka efa nanakaiky an\u2019i Damaskosy, rehefa tokony ho mitataovovonana, dia nisy hazavana be avy tany an-danitra nanjelanjelatra tampoka nanodidina ahy.",
        "7": "Dia lavo tamin\u2019ny tany aho, ka nandre feo nilaza tamiko hoe: \u2018Saoly, Saoly, nahoana no manenjika ahy ianao?\u2019",
        "8": "Koa namaly aho hoe: \u2018Iza moa ianao, tompoko?\u2019 Ary hoy izy: \u2018Izaho no Jesosy avy any Nazareta, izay enjehinao.\u2019",
        "9": "Nahita ny hazavana koa ireo lehilahy niaraka tamiko, saingy tsy nandre ny tenin\u2019ilay niresaka tamiko.",
        "10": "Dia hoy aho: \u2018Inona, tompoko, no tokony hataoko?\u2019 Ary hoy ny Tompo tamiko: \u2018Mitsang\u00e0na ka mandehana any Damaskosy, fa any no hilazana aminao izay rehetra asaina hataonao.\u2019",
        "11": "Tsy nahita na inona na inona anefa aho noho ilay hazavana namirapiratra be, ka tsy tonga tany Damaskosy raha tsy notantanan\u2019ireo niaraka tamiko.",
        "12": "\u201cAry tonga i Ananiasy, lehilahy matahotra an\u2019Andriamanitra sady mankat\u00f2 ny Lal\u00e0na ary tsara laza teo amin\u2019ny Jiosy rehetra nonina tany.",
        "13": "Koa rehefa tonga teo amiko izy, dia nijoro teo anilako ka nanao tamiko hoe: \u2018Ry Saoly, rahalahy, aoka hahiratra indray ianao!\u2019 Ary nitraka nijery azy aho tamin\u2019izay ora izay indrindra.",
        "14": "Dia hoy izy: \u2018Andriamanitry ny razantsika efa nifidy anao mba hahalalanao ny sitrapony sy hahitanao an\u2019Ilay marina ary handrenesanao ny feo naloaky ny vavany,",
        "15": "satria ho vavolombelony amin\u2019ny olona rehetra ianao ny amin\u2019ny zavatra hitanao sy renao.",
        "16": "Koa inona no andrasanao? Mitsang\u00e0na, ary aoka hatao batisa ianao ka hiantso ny anarany mba ho voasasa ho afaka amin\u2019ny fahotanao.\u2019",
        "17": "\u201cRehefa niverina teto Jerosalema aho ka nivavaka tao amin\u2019ny tempoly, dia nahita fahitana.",
        "18": "Ary hitako ny Tompo nilaza tamiko hoe: \u2018Faing\u00e0na, mial\u00e0 haingana eto Jerosalema fa tsy hanaiky ny fijoroanao ho vavolombeloko ireo.\u2019",
        "19": "Dia hoy aho: \u2018Tompo \u00f4, fantatr\u2019izy ireo tsara ange fa izaho no mpanao am-ponja sy mpikapoka an\u2019izay nino anao, isaky ny synagoga e!",
        "20": "Ary tamin\u2019ny nandatsahan-dra an\u2019i Stefana vavolombelonao, dia mba nijoro teo koa aho, ka nankasitraka izany ary niambina ny akanjo ivelan\u2019ireo namono azy.\u2019",
        "21": "Hoy anefa izy tamiko: \u2018Mandehana fa hirahiko ho any amin\u2019ny hafa firenena any lavitra ianao.\u2019\u201d",
        "22": "Nihaino an\u2019i Paoly izy ireo hatreo amin\u2019izany teny izany, fa avy eo kosa nanandratra ny feony, nanao hoe: \u201cFongory amin\u2019ny tany ilehio, fa tsy mendrika ny ho velona akory!\u201d",
        "23": "Ary satria niantsoantso izy ireo sady nanipy ny akanjony ivelany ary nanipy vovoka teny amin\u2019ny rivotra,",
        "24": "dia nandidy ny hitondrana an\u2019i Paoly ho any amin\u2019ny toby miaramila ny mpitari-tafika, ary nilaza fa tokony hokaravasina i Paoly rehefa fotopotorana, mba ho tena fantatr\u2019ilay mpitari-tafika ny antony nitabataban\u2019ny olona taminy toy ireny.",
        "25": "Rehefa natsotra mba hokaravasina i Paoly, dia hoy izy tamin\u2019ilay manamboninahitra nijoro teo: \u201cAzonareo atao angaha ny mikapoka Romanina mbola tsy voaheloka?\u201d",
        "26": "Dia nankany amin\u2019ilay mpitari-tafika ilay manamboninahitra rehefa nandre izany, ka nilaza hoe: \u201cInona no kasainao hatao izao fa, hay, Romanina io lehilahy io?\u201d",
        "27": "Ary nanatona ilay mpitari-tafika ka nanao tamin\u2019i Paoly hoe: \u201cHono ho\u2019aho, Romanina ve ianao?\u201d Ary hoy izy: \u201cIa!\u201d",
        "28": "Hoy ilay mpitari-tafika: \u201cVola be no naloako vao nahazo ny zo ho olom-pirenena romanina aho.\u201d Fa hoy i Paoly: \u201cIzaho kosa vao teraka dia efa nanana izany zo izany.\u201d",
        "29": "Avy hatrany dia niala teo aminy ireo lehilahy saika hampijalijaly azy mandritra ny famotopotorana. Ary natahotra ilay mpitari-tafika rehefa tena nahafantatra fa Romanina izy nefa nasainy nofatorana.",
        "30": "Ny ampitso \u00e0ry, dia te hahalala izay tena antony niampangan\u2019ny Jiosy an\u2019i Paoly izy. Koa novahany ny fatorany ary nasainy nivory ny lehiben\u2019ny mpisorona sy izay rehetra anisan\u2019ny Fitsarana Avo Jiosy. Ary nampidininy i Paoly ka nasainy nijoro teo anivon\u2019izy ireo."
    },
    "23": {
        "1": "Nobanjinin\u2019i Paoly ireo anisan\u2019ny Fitsarana Avo Jiosy, ka hoy izy: \u201cRy rahalahy, nitondra tena tsara teo anatrehan\u2019Andriamanitra, tamin\u2019ny feon\u2019ny fieritreretana madio tanteraka aho mandraka androany.\u201d",
        "2": "Koa nasain\u2019i Ananiasy mpisoronabe namely ny vavan\u2019i Paoly ireo nijoro teo anilany.",
        "3": "Fa hoy i Paoly: \u201cHamely anao koa Andriamanitra, ry rindrina voalalotra fotsy! Sady mipetraka hitsara ahy araka ny Lal\u00e0na ve ianao no mandika ny Lal\u00e0na ka mandidy ny hamelezana ahy?\u201d",
        "4": "Dia hoy ireo nijoro teo: \u201cTevatevainao ve ny mpisoronaben\u2019Andriamanitra?\u201d",
        "5": "Ary hoy i Paoly: \u201cTsy fantatro hoe mpisoronabe izy, ry rahalahy, fa voasoratra aloha hoe: \u2018Aza vingavingaina ny mpitondra eo amin\u2019ny firenenao.\u2019\u201d",
        "6": "Rehefa tsikaritr\u2019i Paoly fa Sadoseo ny sasany ary Fariseo kosa ny sasany, dia niteny mafy teo anatrehan\u2019ny Fitsarana Avo izy hoe: \u201cRy rahalahy! Fariseo aho, ary zanaky ny Fariseo. Ny amin\u2019ny fanantenana fitsanganana amin\u2019ny maty no itsarana ahy.\u201d",
        "7": "Dia nifanditra ny Fariseo sy ny Sadoseo noho ny nilazany izany, ka nizara ho ankolafiny roa ireo olona maro be tao.",
        "8": "Ny Sadoseo mantsy milaza fa tsy misy fitsanganana amin\u2019ny maty na anjely na fanahy. Fa ny Fariseo kosa manambara ampahibemaso fa mino izany rehetra izany.",
        "9": "Koa nisy nilelalela mafy tao, ary nitsangana ny sasany tamin\u2019ireo mpanora-dal\u00e0na mpomba ny Fariseo, ka nanizingizina mafy hoe: \u201cTsy hitanay izay fahadisoan\u2019io lehilahy io. Fa raha nisy fanahy na anjely niresaka taminy, ...\u201d",
        "10": "Ary nitombo ny fifandirana ka natahotra ilay mpitari-tafika sao hifandroritan\u2019izy ireo i Paoly. Koa nobaikoiny hidina ny andia-miaramila mba hisintona azy haingana avy teo afovoan\u2019ny olona ary hitondra azy ho any an-toby.",
        "11": "Nijoro teo anilany anefa ny Tompo ny alin\u2019iny, ka nanao hoe: \u201cMahereza! Fa toy ny nanazavanao tsara * ny momba ahy teto Jerosalema no tsy maintsy hitorianao ny teny any Roma koa.\u201d",
        "12": "Niray tetika mangingina ny Jiosy nony maraina, ka niozona fa tsy hihinana na hisotro raha tsy efa matiny i Paoly.",
        "13": "Mihoatra ny efapolo lahy no niray tetika sy niozona toy izany.",
        "14": "Dia nankany amin\u2019ny lehiben\u2019ny mpisorona sy ny anti-panahy izy ireo, ka nanao hoe: \u201cEfa niozona mafy izahay fa tsy hihinan-kanina na dia kely aza raha tsy efa matinay i Paoly.",
        "15": "Koa aoka ianareo sy ny Fitsarana Avo hanazava amin\u2019ilay mpitari-tafika ny antony tokony hitondrany azy hidina at\u1ef3 aminareo, ka ataovy toy ny hoe te hamantatra marina kokoa momba ilay raharaha itsarana azy ianareo. Fa ho efa vonona ny hamono azy izahay raha mbola tsy manatona anareo akory izy.\u201d",
        "16": "Ren\u2019ny zanak\u2019anabavin\u2019i Paoly anefa fa hiafina mba hanafika izy ireo, ka lasa niditra tao an-toby izy ary nilaza izany tamin\u2019i Paoly.",
        "17": "Dia nantsoin\u2019i Paoly ny manamboninahitra anankiray, ka hoy izy: \u201cEnto any amin\u2019ny mpitari-tafika ity ankizilahy ity fa misy zavatra holazainy aminy.\u201d",
        "18": "Koa nalain\u2019ilay lehilahy izy ka nentiny tany amin\u2019ilay mpitari-tafika, dia hoy ralehilahy: \u201cNantsoin\u2019ilay voafonja atao hoe Paoly aho, ka nasainy nitondra an\u2019ity ankizilahy ity ho at\u1ef3 aminao fa misy zavatra holazainy aminao, hono.\u201d",
        "19": "Notantanan\u2019ilay mpitari-tafika izy ka nentiny niala teo, ary nanontaniany nitokana hoe: \u201cInona izany holazainao amiko izany?\u201d",
        "20": "Dia hoy ilay ankizilahy: \u201cEfa nifanara-kevitra ny Jiosy fa hangataka anao hampidina an\u2019i Paoly ho any amin\u2019ny Fitsarana Avo rahampitso, toy ny hoe mba hahalalany marina kokoa momba azy.",
        "21": "Koa aza manaiky horeseny lahatra ianao fa lehilahy efapolo mahery ry zareo no efa miafina mba hanafika azy, ary efa niozona ireo fa tsy hihinana na hisotro raha tsy efa matiny i Paoly. Ary efa vonona izy ireo izao, ka ny fanomezan-dalana avy aminao no sisa andrasany.\u201d",
        "22": "Dia nalefan\u2019ilay mpitari-tafika handeha ilay ankizilahy, rehefa avy norarany hoe: \u201cAza lazalazaina na amin\u2019iza na amin\u2019iza hoe nampahafantarinao ahy izany.\u201d",
        "23": "Ary nampiantso manamboninahitra roa lahy izy, ka nanao hoe: \u201cManom\u00e0na miaramila roanjato lahy handeha hatrany Kaisaria, ary mpitaingin-tsoavaly fitopolo sy mpitan-defona roanjato, amin\u2019ny ora fahatelo anio alina.",
        "24": "Dia manom\u00e0na koa soavaly hitaingenan\u2019i Paoly ary ento soa aman-tsara any amin\u2019i Feliksa Governora izy.\u201d",
        "25": "Ary nanoratra izy, ka toy izao no voalazan\u2019ny taratasiny:",
        "26": "\u201cKlaodio Lysia miarahaba an\u2019Andriamatoa hajaina, Governora Feliksa.",
        "27": "Nosamborin\u2019ny Jiosy ity lehilahy ity ary efa saika novonoiny ho faty, kanjo tonga tampoka aho niaraka tamin\u2019ny andia-miaramila ka namonjy azy, satria reko fa Romanina izy.",
        "28": "Tiako ho fantatra tsara izay antony hiampangan\u2019izy ireo azy, ka nentiko nidina ho eo amin\u2019ny Fitsarana Avo Jiosy izy.",
        "29": "Hitako fa adihevitra momba ny Lal\u00e0n-dry zareo no iampangany azy fa tsy misy zavatra tokony hamonoana azy ho faty na hamatorana azy.",
        "30": "Nampahafantarina ahy anefa fa misy tetika maizina natao hamonoana azy, koa alefako avy hatrany at\u1ef3 aminao izy. Ary eo anatrehanao ny mpiampanga azy no asaiko milaza izay iampangany azy.\u201d",
        "31": "Koa nalain\u2019ireo miaramila ireo i Paoly, araka ny baiko azony, ka nentiny alina ho any Antipatria.",
        "32": "Navelan\u2019izy ireo hiaraka taminy ireo mpitaingin-tsoavaly ny ampitso, fa izy ireo kosa niverina tany an-toby.",
        "33": "Niditra tao Kaisaria ireo mpitaingin-tsoavaly ka nanolotra ilay taratasy tamin\u2019ny governora sady nampahafantatra an\u2019i Paoly taminy koa.",
        "34": "Dia novakin\u2019ny governora ilay taratasy ary nanontaniany i Paoly hoe avy amin\u2019ny faritany aiza izy, sady nofantariny tsara raha avy any Kilikia.",
        "35": "\u201cHohenoiko tsara izay rehetra holazainao, rehefa tonga koa ny mpiampanga anao\u201d, hoy izy. Ary nanome baiko izy mba hiambenana azy ao amin\u2019ny lapam-panjakan\u2019i Heroda."
    },
    "24": {
        "1": "Rehefa afaka dimy andro, dia nidina tany Kaisaria i Ananiasy mpisoronabe sy ny anti-panahy sasany ary Tertylo mpisolovava, ka niampanga an\u2019i Paoly tamin\u2019ny governora.",
        "2": "Koa rehefa nantsoina i Tertylo, dia nanomboka niampanga azy hoe: \u201cMilamina tsara ny eto aminay noho ianao, ry Feliksa hajaina \u00f4, ary ny fahaizanao mitsinjo ny hoavy no itondranao fanavaozana eto amin\u2019ity firenena ity.",
        "3": "Koa amim-pankasitrahana lehibe indrindra no andraisanay izany, ry Feliksa Governora hajaina, eny, raisinay amim-pankasitrahana mandrakariva hatraiza hatraiza.",
        "4": "Mba tsy hihazonana anao maharitra anefa, dia miangavy anao aho hihaino anay vetivety araka ny haben\u2019ny hatsaram-ponao.",
        "5": "Hitanay mantsy fa mpanakorontana io lehilahy io, ary ampirisihiny hikomy amin\u2019ny fanjakana ny Jiosy rehetra manerana ny tany onenana, ary izy no mitarika an\u2019ilay sektan\u2019ny Nazareanina.",
        "6": "Nitady hanazimbazimba ny tempoly koa izy ka nosamborinay.",
        "7": "* \u2014\u2014",
        "8": "Ho hitanao fa marina izany zavatra rehetra iampanganay azy izany rehefa hofotoranao izy.\u201d",
        "9": "Ary niampanga azy koa ny Jiosy ka nanizingizina fa izany tokoa no izy.",
        "10": "Dia nanao fihetsika tamin\u2019ny lohany ny governora mba hanomezana fitenenana an\u2019i Paoly, ka hoy ny navalin\u2019i Paoly: \u201cFantatro tsara fa mpitsaran\u2019ity firenena ity efa an-taonany maro ianao. Koa faly aho hilaza aminao ny mombamomba ahy ho fiarovan-tenako.",
        "11": "Azonao porofoina koa fa tsy mihoatra ny roa ambin\u2019ny folo andro izay no niakarako hivavaka tany Jerosalema.",
        "12": "Ary tsy nahita ahy niady hevitra tamin\u2019olona tao amin\u2019ny tempoly ireo na namory vahoaka hirotaka, na tao amin\u2019ny synagoga izany na eran\u2019ny tan\u00e0na.",
        "13": "Tsy afaka manaporofo an\u2019ireo zavatra iampangany ahy ankehitriny koa ireo.",
        "14": "Ekeko eto anatrehanao kosa anefa, fa araka ilay fomba fivavahana antsoin\u2019izy ireo hoe \u2018sekta\u2019, eny, araka izany fomba izany no anompoako ny Andriamanitry ny razako, satria inoako izay rehetra voalazan\u2019ny Lal\u00e0na sy voasoratra ao amin\u2019ny Mpaminany.",
        "15": "Ary manantena amin\u2019Andriamanitra aho, araka izay antenain\u2019izy ireo koa, fa hisy fitsanganan\u2019ny marina sy ny tsy marina.",
        "16": "Izany indrindra no iezahako mandrakariva hanana feon\u2019ny fieritreretana madio, izay milaza amiko fa tsy nanao ratsy teo anatrehan\u2019Andriamanitra sy ny olona aho.",
        "17": "Taona maro tat\u1ef3 aoriana \u00e0ry, dia tonga teo amin\u2019ny fireneko aho mba hitondra fanomezana ho an\u2019ny mahantra sy hitondra fanatitra.",
        "18": "Madio araka ny Lal\u00e0na aho tamin\u2019izaho hitan\u2019izy ireo tao amin\u2019ny tempoly, ary tsy niaraka tamin\u2019olona maro be na nitabataba. Fa nisy Jiosy avy any amin\u2019ny faritr\u2019i Azia tao,",
        "19": "ary tokony ho tonga hiampanga ahy eto anatrehanao izy ireo raha misy zavatra iampangany ahy!",
        "20": "Na aoka ireto olona manatrika eto ireto no hilaza izay ratsy hitany nataoko fony aho nijoro teo anatrehan\u2019ny Fitsarana Avo Jiosy,",
        "21": "raha tsy hoe noheverin\u2019izy ireo ho nanao ratsy angaha aho rehefa nilaza an\u2019izao teny indraim-bava izao, tamin\u2019izaho nijoro teo anatrehan\u2019izy ireo: \u2018Ny amin\u2019ny fitsanganana amin\u2019ny maty no itsarana ahy eto anatrehanareo anio!\u2019\u201d",
        "22": "Nampihemotra an\u2019ilay raharaha anefa i Feliksa, izay nahalala marina tsara ny amin\u2019izany Lalana izany, ka nanao hoe: \u201cRehefa midina at\u1ef3 i Lysia mpitari-tafika vao hanapa-kevitra ny amin\u2019ity raharahanareo ity aho.\u201d",
        "23": "Ary nomeny baiko ilay manamboninahitra mba hitana an\u2019i Paoly, nefa koa hanalefaka ny fanagadrana azy, ary tsy handrara an\u2019izay namany te hikarakara azy.",
        "24": "Ary tonga i Feliksa andro vitsivitsy taorian\u2019izay, niaraka tamin\u2019i Drosila vadiny, vehivavy jiosy. Dia nampaka an\u2019i Paoly izy ka nihaino izay nolazainy ny amin\u2019ny finoana an\u2019i Kristy Jesosy.",
        "25": "Rehefa niresaka momba ny fahamarinana sy ny fifehezan-tena ary ny fitsarana ho avy anefa i Paoly, dia natahotra izy ka nanao hoe: \u201cMandehana aloha, fa mbola hampaka anao ihany aho rehefa mety ny fotoanako.\u201d",
        "26": "Nanantena ny homen\u2019i Paoly vola koa anefa izy, ka izany no nahatonga azy hampaka azy matetika kokoa sy hiresaka taminy.",
        "27": "Roa taona tat\u1ef3 aoriana anefa, dia i Porsio Festosy no nandimby an\u2019i Feliksa. Ary navelan\u2019i Feliksa nifatotra i Paoly, satria te hahazo sitraka tamin\u2019ny Jiosy izy."
    },
    "25": {
        "1": "Koa telo andro taorian\u2019ny nandraisan\u2019i Festosy ny fitondrana an\u2019ilay faritany, dia niala tany Kaisaria izy ka niakatra tany Jerosalema.",
        "2": "Dia niampanga an\u2019i Paoly ireo lehiben\u2019ny mpisorona sy lohandohany teo amin\u2019ny Jiosy. Koa niangavy an\u2019i Festosy izy ireo",
        "3": "mba hanaiky ny fangatahany, dia ny hoe tokony hampanalainy hankany Jerosalema i Paoly. Nisy tamin\u2019izy ireo mantsy efa niafina mba hanafika sy hamono azy teny an-dalana.",
        "4": "Ary namaly i Festosy fa tokony hotanana any Kaisaria ihany i Paoly, ary izy rahateo hiverina any tsy ho ela.",
        "5": "\u201cKoa aoka ireo lehibenareo\u201d, hoy izy, \u201chiara-midina amiko hiampanga an-dralehilahy, raha nanao zavatra tsy nety izy.\u201d",
        "6": "Koa tsy nijanona tany amin\u2019izy ireo afa-tsy valo na folo andro izy, ary nidina tany Kaisaria avy eo. Ary nipetraka teo amin\u2019ny toeram-pitsarana izy ny ampitson\u2019iny, ka nandidy ny hitondrana an\u2019i Paoly.",
        "7": "Rehefa tonga i Paoly, dia nitsangana nanodidina azy ny Jiosy nidina avy tany Jerosalema, ka nilaza fiampangana lehibe maro izay tsy hainy noporofoina akory.",
        "8": "Fa hoy i Paoly rehefa niaro ny tenany: \u201cTsy nanota tamin\u2019ny Lal\u00e0n\u2019ny Jiosy aho, na tamin\u2019ny tempoly na tamin\u2019i Kaisara.\u201d",
        "9": "Fa nila sitraka tamin\u2019ny Jiosy i Festosy ka namaly an\u2019i Paoly hoe: \u201cTianao ve ny hiakatra ho any Jerosalema ka hotsaraina eo anatrehako ny amin\u2019izany zavatra izany?\u201d",
        "10": "Fa hoy i Paoly: \u201cMijoro eto anoloan\u2019ny fitsaran\u2019i Kaisara aho, ary eto no tokony hitsarana ahy. Tsy nanao ratsy tamin\u2019ny Jiosy aho, ary fantatrao tsara koa izany.",
        "11": "Fa raha tena mpanao ratsy tokoa aho ka nahavita zavatra tokony hamonoana ahy ho faty, dia tsy mand\u00e0 ny ho faty aho. Fa raha tsy misy mitombina kosa ny zavatra iampangan\u2019ireto lehilahy ireto ahy, dia tsy misy afaka manolotra ahy amin\u2019izy ireo mba hampifaliana azy ireo fotsiny. Ampakariko any amin\u2019i Kaisara ny raharaha!\u201d",
        "12": "Ary niresaka tamin\u2019ireo mpanolo-tsaina aloha i Festosy vao niteny hoe: \u201cNampakarinao any amin\u2019i Kaisara ny raharaha, ka dia ho any amin\u2019i Kaisara tokoa ianao.\u201d",
        "13": "Tonga tany Kaisaria i Agripa Mpanjaka sy Berenika, andro vitsivitsy taorian\u2019izay, mba hitsidika an\u2019i Festosy ara-pomba fifanajana.",
        "14": "Koa satria nijanona andro maromaro tao izy ireo, dia nambaran\u2019i Festosy tamin\u2019ny mpanjaka ny momba an\u2019i Paoly. Hoy izy: \u201cMisy lehilahy voafonja navelan\u2019i Feliksa ato.",
        "15": "Ary nampahafantarin\u2019ny lehiben\u2019ny mpisorona sy ny anti-panahin\u2019ny Jiosy ahy ny momba azy, fony aho tany Jerosalema, ka nangataka ny hanamelohana azy izy ireo.",
        "16": "Novaliako anefa izy ireo fa tsy fanaon\u2019ny Romanina ny manolotra olona mba hampifaliana ny hafa fotsiny, raha tsy hoe efa nampifanatrehina tamin\u2019ny mpiampanga azy angaha ilay olona, ka afaka niaro tena ny amin\u2019izay iampangana azy.",
        "17": "Koa tsy nangataka andro aho rehefa tonga teto izy rehetra, fa ny ampitson\u2019iny ihany dia nipetraka teo amin\u2019ny toeram-pitsarana aho ka nandidy ny hitondrana an-dralehilahy.",
        "18": "Nitsangana ny mpiampanga azy, nefa tsy ny zava-dratsy noeritreretiko no niampangany azy.",
        "19": "Hay nisy adihevitra fotsiny teo amin-dry zareo momba ny fivavahany amin\u2019andriamanitra sy momba ilay atao hoe Jesosy izay efa maty, kanefa izingizinin\u2019i Paoly fa velona.",
        "20": "Tsy hitako izay hatao manoloana izany adihevitra izany, ka nanontaniako izy raha te ho any Jerosalema mba hotsaraina any ny amin\u2019izany raharaha izany.",
        "21": "Nangataka ny hotanana anefa izy mba ho Ilay Heni-kaja no hanapa-kevitra ny aminy. Koa nandidy ny hitanana azy aho mandra-pandefako azy hiakatra ho any amin\u2019i Kaisara.\u201d",
        "22": "Dia hoy i Agripa tamin\u2019i Festosy: \u201cMba te hihaino an\u2019izany lehilahy izany koa aho.\u201d Hoy i Festosy: \u201cHihaino azy ianao rahampitso.\u201d",
        "23": "Koa ny ampitson\u2019iny \u00e0ry, dia tonga tamin\u2019ny fomba nanetriketrika be i Agripa sy Berenika, ary niditra tao amin\u2019ny efitra fitsarana, niaraka tamin\u2019ny mpitari-tafika sy ny olona ambony tao an-tan\u00e0na. Dia nanome baiko i Festosy ka nampidirina i Paoly.",
        "24": "Ary hoy i Festosy: \u201cRy Agripa Mpanjaka sy ianareo rehetra izay manatrika eto miaraka aminay, io hitanareo io ilay lehilahy nangatahin\u2019ny Jiosy maro be tamiko, na tany Jerosalema na teto, ka niantsoantsoan\u2019izy ireo hoe tsy mendrika ny ho velona intsony izy.",
        "25": "Takatro anefa fa tsy nanao zavatra tokony hamonoana azy izy. Koa rehefa nampakatra ny raharaha any amin\u2019Ilay Heni-kaja izy, dia tapa-kevitra aho fa handefa azy ho any.",
        "26": "Tsy azoko antoka anefa izay hosoratako ho an\u2019ny Tompoko momba azy. Koa nentiko eto anatrehanareo izy, ary indrindra fa eto anatrehanao ry Agripa Mpanjaka \u00f4, mba hisy zavatra hosoratako rehefa vita ny famotorana.",
        "27": "Tsy mety mantsy, araka ny hevitro, ny manatitra voafonja nefa tsy milaza ny fiampangana azy.\u201d"
    },
    "26": {
        "1": "Hoy i Agripa tamin\u2019i Paoly: \u201cMahazo miteny hiaro ny tenanao ianao izao.\u201d Dia nanatsotra ny tanany i Paoly, ka nilaza toy izao ho fiarovan-tena:",
        "2": "\u201cFaly aho, ry Agripa Mpanjaka, fa eto anatrehanao no ilazako ny fiarovan-tenako anio, ny amin\u2019ny zavatra rehetra iampangan\u2019ny Jiosy ahy.",
        "3": "Faly tokoa aho, satria ianao mahay tsara ny fanao sy ny adihevitra rehetra eo amin\u2019ny Jiosy. Koa miangavy anao aho mba haharitra hihaino ahy.",
        "4": "\u201cFantatry ny Jiosy rehetra ny fomba fiainako nanomboka tamin\u2019ny fahazazako, dia ny fiainako hatrany am-piandohana teo amin\u2019ny fireneko sy tany Jerosalema.",
        "5": "Eny, fantatry ny Jiosy, izay nahalala tsara ahy hatramin\u2019ny voalohany\u2014ary afaka mijoro ho vavolombelon\u2019izany izy ireo, raha tiany\u2014fa efa Fariseo aho, ka nanaraka ilay sekta hentitra indrindra tao amin\u2019ny fivavahanay.",
        "6": "Noho ny fanantenako an\u2019ilay fampanantenana nataon\u2019Andriamanitra tamin\u2019ny razantsika anefa no ijoroako hotsaraina eto anatrehan\u2019ny fitsarana ankehitriny.",
        "7": "Fa manantena ny hahita ny fahatanterahan\u2019izany fampanantenana izany ny foko roa ambin\u2019ny folon\u2019Israely, ka mazoto manao fanompoana masina ho azy andro aman\u2019alina. Ny amin\u2019izany fanantenana izany no iampangan\u2019ny Jiosy ahy, ry mpanjaka \u00f4!",
        "8": "\u201cFa nahoana no heverinareo fa tsy azo inoana hoe manangana ny maty Andriamanitra?",
        "9": "Raha izaho aloha dia tena nihevitra aho tany anatiko tany fa tokony hanao zavatra maro hanoherana ny anaran\u2019i Jesosy avy any Nazareta.",
        "10": "Ary izany tokoa no nataoko tany Jerosalema, ka maro tamin\u2019ireo olona masina no nohidiako tany am-ponja, satria nahazo fahefana avy tamin\u2019ny lehiben\u2019ny mpisorona aho. Ary rehefa hovonoina ho faty ireny, dia mba nandatsa-bato nanaiky izany aho.",
        "11": "Imbetsaka aho no nanasazy azy tany amin\u2019ny synagoga rehetra, ka niezaka ny hanery azy handa ny finoany. Ary satria tezitra mafy dia mafy tamin\u2019izy ireny aho, dia vitako hatramin\u2019ny nanenjika azy tany amin\u2019ny tan\u00e0na ivelany mihitsy aza.",
        "12": "\u201cAry raha mbola niezaka nanao izany aho, ka nandeha ho any Damaskosy fa nahazo fahefana sy fanomezan-dalana avy tamin\u2019ny lehiben\u2019ny mpisorona,",
        "13": "dia nahita hazavana teny an-dalana, tamin\u2019ny mitataovovonana, ry mpanjaka \u00f4, dia hazavana namirapiratra mihoatra noho ny masoandro. Nanjelanjelatra avy tany an-danitra ilay izy, ka nanodidina ahy sy izay niara-dia tamiko.",
        "14": "Dia lavo tamin\u2019ny tany daholo izahay rehetra, ary nandre feo aho nilaza tamiko tamin\u2019ny teny hebreo hoe: \u2018Saoly, Saoly, nahoana no manenjika ahy ianao? Ianao ihany ange no ho voan\u2019ny ataonao raha mitsipaka lava ny hazo fanindronana * ianao e!\u2019",
        "15": "Fa hoy aho: \u2018Iza moa ianao, tompoko?\u2019 Dia hoy ny Tompo: \u2018Izaho no Jesosy izay enjehinao.",
        "16": "Fa mitsang\u00e0na, ka mijoroa amin\u2019ny tongotrao. Fa nataoko hitan\u2019ny masonao aho mba hifidianako anao ho mpanompo sy ho vavolombelona hanambara ny zavatra efa hitanao sy mbola hasehoko anao momba ahy.",
        "17": "Ary hanafaka anao amin\u2019ity vahoaka ity sy amin\u2019ny hafa firenena izay anirahako anao aho.",
        "18": "Hirahiko hanokatra ny masony ianao sy hampiova azy hiala amin\u2019ny haizina ho amin\u2019ny mazava, ary hiala amin\u2019ny fahefan\u2019i Satana ho amin\u2019Andriamanitra, mba hahazoany famelan-keloka sy lova miaraka amin\u2019ireo nohamasinina noho ny finoana ahy.\u2019",
        "19": "\u201cAry tsy nanda aho, ry Agripa Mpanjaka \u00f4, fa nankat\u00f2 an\u2019ilay fahitana avy tany an-danitra.",
        "20": "Koa nankany amin\u2019izay tany Damaskosy aho aloha, ary avy eo nankany amin\u2019izay tany Jerosalema sy eran\u2019ny faritr\u2019i Jodia ary tany amin\u2019ny firenen-kafa, nitondra ilay hafatra hoe tokony hibebaka sy hiverina amin\u2019Andriamanitra izy ireo ka hampiseho amin\u2019ny ataony fa nibebaka izy.",
        "21": "Izany no antony nisamboran\u2019ny Jiosy ahy tao amin\u2019ny tempoly ka saika namonoany ahy.",
        "22": "Nahazo ny fanampian\u2019Andriamanitra anefa aho, ka mbola mijoro ho vavolombelona mandraka androany, na amin\u2019ny madinika na amin\u2019ny lehibe, ary tsy milaza afa-tsy izay nambara fa hitranga, araka ny voalaza ao amin\u2019ny Mpaminany sy Mosesy,",
        "23": "dia ny hoe tsy maintsy nijaly i Kristy, ary ho voalohany amin\u2019izay hatsangana amin\u2019ny maty, ka hitory fahazavana amin\u2019ny vahoakan\u2019Israely sy amin\u2019ny hafa firenena.\u201d",
        "24": "Ary raha mbola nilaza izany i Paoly ho fiarovan-tenany, dia niantsoantso i Festosy hoe: \u201cLasa adala ianao, ry Paoly! Mahalasa adala anao ny fianarana be!\u201d",
        "25": "Fa hoy i Paoly: \u201cTsy lasa adala aho akory, ry Festosy Governora hajaina \u00f4, fa milaza tenin\u2019ny fahamarinana sy tenin\u2019olona misaina tsara.",
        "26": "Mahalala tsara izany ny mpanjaka ka sahy miresaka aminy momba izany aho. Azoko antoka mantsy fa tsy misy tsy fantany izany rehetra izany, satria tsy nisy niafina ny nanaovana izany.",
        "27": "Mino ny Mpaminany ve ianao, ry Agripa Mpanjaka? Fantatro fa mino ianao.\u201d",
        "28": "Hoy anefa i Agripa tamin\u2019i Paoly: \u201cRaha nisy kely foana dia ho naharesy lahatra ahy ho tonga Kristianina ianao.\u201d",
        "29": "Dia hoy i Paoly: \u201cMangataka amin\u2019Andriamanitra aho mba hahatongavanao ho toa ahy izao, na ho ela na ho haingana, ary tsy ianao ihany fa izay rehetra mandre ahy anio koa, eny, ho toa ahy izao, afa-tsy amin\u2019ireto fatorana ireto.\u201d",
        "30": "Dia nitsangana ny mpanjaka, ary nitsangana koa ny governora sy Berenika ary ny olona niara-nipetraka tamin\u2019izy ireo.",
        "31": "Sady niala teo izy ireo no nifampiresaka hoe: \u201cTsy nanao zavatra tokony hamonoana azy ho faty na hamatorana azy io lehilahy io.\u201d",
        "32": "Hoy koa i Agripa tamin\u2019i Festosy: \u201cRaha tsy nampakatra ny raharaha any amin\u2019i Kaisara izy, dia ho efa nafahana.\u201d"
    },
    "27": {
        "1": "Tapaka ny hevitra fa handeha an-tsambo ho any Italia izahay. Koa natolotra an\u2019i Jolio, manamboninahitra avy amin\u2019ny andia-miaramilan\u2019i Aogosto, i Paoly sy ny voafonja sasany.",
        "2": "Sambo avy tany Adramytena no niakaranay, ary efa nadiva hanainga ho any amin\u2019ny toerana maro nanaraka ny morontsirak\u2019i Azia izy io. Dia lasa izahay ary niaraka taminay koa i Aristarko, Makedonianina avy any Tesalonika.",
        "3": "Tonga tao Sidona izahay ny ampitson\u2019iny. Tsara fanahy tamin\u2019i Paoly i Jolio satria tia olona, ka namela azy ho any amin\u2019ny namany sy hokarakarain\u2019ireo.",
        "4": "Ary niala tao izahay, ka nanaraka ny morony tsy azon-drivotra amin\u2019i Sipra, satria notoherin\u2019ny rivotra izahay.",
        "5": "Ary nandeha teny afovoan-dranomasina izahay rehefa nandalo tandrifin\u2019i Kilikia sy Pamfylia, ka tody tao amin\u2019ny seranan\u2019i Myra, any Lykia.",
        "6": "Ary tao ilay manamboninahitra dia nahita sambo avy tany Aleksandria hankany Italia ka nasainy niakatra izahay.",
        "7": "Nandeha niadana nandritra ny andro maromaro ilay sambo, ary sahirana vao tonga tao Kinido, satria tsy namela anay handroso ny rivotra. Koa nanaraka ny morony tsy azon-drivotra amin\u2019i Kreta, any Salmona, izahay.",
        "8": "Sahirana izahay vao afaka nanara-morona an\u2019io tany io, ary tonga teo amin\u2019ny seranana atao hoe Seranana Kanto. Teo akaikin\u2019izy io no nisy ny tan\u00e0nan\u2019i Lasea.",
        "9": "Ary efa lasa be ny fotoana, ka efa nampidi-doza ny nandeha sambo, satria na ny fifadian-kanina amin\u2019ny andro fandrakofam-pahotana aza efa lasa. Koa nanoro hevitra azy ireo i Paoly",
        "10": "hoe: \u201cHitako fa hiteraka fahasimbana sy fahavoazana be izao diantsika izao, tsy ho an\u2019ny entana sy ny sambo ihany, fa ho an\u2019ny aintsika koa.\u201d",
        "11": "Ny tenin\u2019ilay mpitondra sambo sy ny tompon-tsambo anefa no nohenoin\u2019ilay manamboninahitra, fa tsy ny tenin\u2019i Paoly.",
        "12": "Ary satria tsy tsara ijanonana amin\u2019ny ririnina ilay seranana, dia nanoro hevitra ny hiaingana avy tao ny ankamaroan\u2019ny olona, sao mba ho tonga hatrany Foiniksa ihany, ka any no hijanona mandritra ny ririnina. Seranan\u2019i Kreta i Foiniksa, ary mitodika mianavaratra atsinanana sy mianatsimo atsinanana.",
        "13": "Rehefa nitsoka nalefaka ny rivotra avy any atsimo, dia nihevitra izy ireo fa efa ho tanteraka ny fikasany, ka nampiakatra ny vatofantsika izy ary nanara-morona an\u2019i Kreta.",
        "14": "Tsy ela akory anefa dia nifofofofo namely an\u2019ilay nosy ny rivo-mahery atao hoe Eorakylona.",
        "15": "Dia nopaohin\u2019ny rivotra ilay sambo, ary tsy nahatohitra an\u2019ilay rivotra ka dia navelanay hoentiny.",
        "16": "Nanaraka ny morony tsy azon-drivotra amin\u2019ny nosy kely atao hoe Kaoda izahay, nefa saika tsy afaka naka an\u2019ilay lakana famonjena aina teo amin\u2019ny vodisambo.",
        "17": "Rehefa tafakatra an-tsambo ilay lakana, dia nofehezin\u2019izy ireo ny manodidina ny fanambanin\u2019ilay sambo mba hanamafisana azy. Ary natahotra ny hidona tamin\u2019ny dongom-pasik\u2019i Sirtisy izy ireo, ka nampidininy ireo tady nihazona ny lay, ary dia nentin\u2019ny rivotra ny sambo.",
        "18": "Mbola natsipitsipin\u2019ilay tafio-drivotra anefa izahay, ka natao izay hahamaivana an\u2019ilay sambo ny ampitson\u2019iny.",
        "19": "Ary ny tanan\u2019izy ireo mihitsy no nanary ireo fitaovan\u2019ilay sambo, tamin\u2019ny andro fahatelo.",
        "20": "Tamin\u2019izay dia efa andro maro no tsy nisehoan\u2019ny masoandro na ny kintana, ary mafy ny tafio-drivotra namely anay, hany ka tsy nanantena firy ny ho voavonjy intsony izahay.",
        "21": "Ary efa ela ny olona no tsy nahahinan-kanina, ka nitsangana teo afovoan\u2019izy ireo i Paoly, ary nilaza hoe: \u201cTokony ho nihaino ny teniko mihitsy ianareo, ka tsy niondrana an-tsambo avy tany Kreta, dia ho nisoroka izao fahasimbana sy fahavoazana izao.",
        "22": "Fa manoro hevitra anareo aho mba tsy ho kivy, satria tsy hisy aminareo hamoy ny ainy, fa ny sambo ihany no hafoy.",
        "23": "Nisy anjelin\u2019ilay Andriamanitra tompoko sady anaovako fanompoana masina mantsy nitsangana teo anilako halina,",
        "24": "ka nanao hoe: \u2018Aza matahotra, ry Paoly, fa tsy maintsy mijoro eo anatrehan\u2019i Kaisara ianao. Tsara fanahy Andriamanitra ka hitsimbina ny ain\u2019izay rehetra miara-dia aminao ato an-tsambo.\u2019",
        "25": "Koa mahereza! Mino an\u2019Andriamanitra aho ka fantatro fa ho tanteraka tokoa izay nolazainy tamiko.",
        "26": "Tsy maintsy hidona amin\u2019ny nosy iray anefa isika.\u201d",
        "27": "Tonga ny alina fahefatra ambin\u2019ny folo, ary mbola natopatopan\u2019ny ranomasin\u2019i Adria ihany izahay. Tamin\u2019ny misasakalina, dia nanahy ireo tantsambo sao nanakaiky tany anankiray izahay.",
        "28": "Norefesiny ny halalin\u2019ny rano ka hitany fa enina amby telopolo metatra. Dia nandeha kelikely izy ireo ka norefesiny indray, dia hitany fa fito amby roapolo metatra.",
        "29": "Natahotra izy ireo sao hidona amin\u2019ny harambato izahay. Koa nalatsany ny vatofantsika efatra avy teo amin\u2019ny vodisambo, ary tsy andriny izay hahamaraina ny andro.",
        "30": "Nitady handositra hiala tamin\u2019ny sambo anefa ny tantsambo, ary nampidina ilay lakana ho eny an-dranomasina, ka mody hoe handatsaka vatofantsika avy eo amin\u2019ny loha sambo.",
        "31": "Koa hoy i Paoly tamin\u2019ilay manamboninahitra sy ny miaramila: \u201cRaha tsy mijanona ato an-tsambo ireo olona ireo, dia tsy ho voavonjy ianareo.\u201d",
        "32": "Dia notapahin\u2019ny miaramila ny tadin\u2019ilay lakana, ka navelany ho latsaka ilay lakana.",
        "33": "Nony efa nadiva haraina ny andro, dia nampirisika ny rehetra hihinan-kanina i Paoly. Hoy izy: \u201cAnio no andro fahefatra ambin\u2019ny folo niandrasanareo sy tsy nikasihanareo hanina, ka tsy nihinananareo na inona na inona.",
        "34": "Koa mampirisika anareo hihinan-kanina aho fa ilainareo izany mba hahavoavonjy anareo. Tsy hisy ho very mantsy na singam-bolo iray eo amin\u2019ny lohanareo aza.\u201d",
        "35": "Rehefa avy nilaza izany izy, dia mba naka mofo koa, ary nisaotra an\u2019Andriamanitra teo anatrehan\u2019ny rehetra ka nanapaka izany ary nanomboka nihinana.",
        "36": "Dia nihanahery ny rehetra ka nihinan-kanina koa.",
        "37": "Ary enina amby fitopolo sy roanjato izahay * rehetra tao an-tsambo.",
        "38": "Rehefa voky ireo, dia nariany tany an-dranomasina ny varimbazaha mba hanamaivanana an\u2019ilay sambo.",
        "39": "Ela ny ela ka naraina ihany ny andro. Ary tsy fantatr\u2019izy ireo ilay tany, fa helodrano misy torapasika kosa no hitany. Tapa-kevitra ny hampidona an\u2019ilay sambo teo izy ireo, raha azony atao.",
        "40": "Koa notapahiny ireo vatofantsika ary navelany ho latsaka tany an-dranomasina. Novahany koa ny tady namatotra an\u2019ireo fivoy familiana. Ary nony nampiakatra ny lay anoloana mba hotsofin\u2019ny rivotra izy ireo, dia nandroso ho amin\u2019ny torapasika.",
        "41": "Niantraika teo amin\u2019ny dongom-pasika iray teo afovoan-dranomasina ilay sambo. Dia nadonan\u2019izy ireo teo \u00e0ry ilay sambo ka nihitsoka ny lohany, ary tsy nihetsika intsony, fa ny vodisambo kosa potipotika.",
        "42": "Koa tapa-kevitra ny hamono ny voafonja ny miaramila mba tsy hisy hilomano ka handositra.",
        "43": "Te hiaro ny ain\u2019i Paoly anefa ilay manamboninahitra, ka tsy navelany hanatanteraka ny fikasany izy ireo. Ary nasainy nitsambikina tany an-dranomasina izay nahay nilomano mba ho tonga voalohany eny an-tanety.",
        "44": "Ary ny sisa nanao izay hahatongavany, ka nitaingina hazo fisaka na nitaingina zavatra avy tamin\u2019ilay sambo. Ary toy izany no nahatongavan\u2019ny rehetra soa aman-tsara teny an-tanety."
    },
    "28": {
        "1": "Rehefa tody soa aman-tsara teny an-tanety izahay vao nahafantatra fa, hay, Malta no anaran\u2019ilay nosy.",
        "2": "Hafa ny fitenin\u2019ireo mponina tao, ary tena tia olona izy ireo ka tsara fanahy taminay. Nandrehitra afo mantsy izy ireo ka nandray sy nanampy anay rehetra, fa avy ny orana sady nangatsiaka ny andro.",
        "3": "Rehefa nanangona kitay sy nisorona afo anefa i Paoly, dia nisy bibilava misy poizina nivoaka avy tao, noho ny hafanana, ka niraikitra tamin\u2019ny tanany.",
        "4": "Raha vao hitan\u2019ireo olona ireo ilay bibilava nikirazorazo teo amin\u2019ny tanany, dia nifampiresaka izy ireo hoe: \u201cTena mpamono olona tokoa io lehilahy io, fa na tonga soa aman-tsara avy teny an-dranomasina aza izy, dia tsy namela azy ho velona ny rariny ka nanody azy ny nataony.\u201d",
        "5": "Nakifik\u2019i Paoly tao anaty afo anefa ilay bibilava, ary tsy naninon-tsy naninona izy.",
        "6": "Fa ny olona kosa nanampo azy hivonto na hiankarapoka ho faty tampoka. Dia niandry ela izy ireo, ary rehefa hitany fa tsy naninona izy, dia niova hevitra izy ireo, ka nilaza fa andriamanitra i Paoly.",
        "7": "Ary nanan-tany teo amin\u2019ny manodidina an\u2019izany toerana izany ny lehiben\u2019ilay nosy. Poplio no anarany, ary nandray tsara anay izy ka nampiantrano anay tamin-katsaram-panahy nandritra ny telo andro.",
        "8": "Ary teo am-pandriana ny rain\u2019i Poplio fa nanavy sady nivalan-dra. Dia nankao aminy i Paoly ary nivavaka sy nametra-tanana taminy ka nanasitrana azy.",
        "9": "Taorian\u2019izany, dia tonga teo amin\u2019i Paoly koa ny narary hafa tao amin\u2019ilay nosy, ka nositraniny.",
        "10": "Ary nanome voninahitra anay koa izy ireo ka nanao fanomezana betsaka, ary rehefa hiondrana an-tsambo izahay, dia nomeny anay izay zavatra nilainay.",
        "11": "Telo volana tat\u1ef3 aoriana, dia nandray sambo iray avy tany Aleksandria izahay. Nijanona tao amin\u2019ilay nosy nandritra ny ririnina izy io, ary nisy marika hoe \u201cZanakalahin\u2019i Zeosy\u201d teo amin\u2019ny lohany.",
        "12": "Tonga tao an-tseranan\u2019i Syrakosa izahay ka nijanona telo andro tao,",
        "13": "ary avy eo dia nihodidina ka tonga tao Regioma. Ary nifofofofo ny rivotra avy any atsimo ny ampitson\u2019iny, ka ny afakampitso izahay vao tody tao Potioly.",
        "14": "Nahita rahalahy izahay tao, ary niangaviana hijanona fito andro teo amin\u2019izy ireo. Toy izany ny dianay nankany Roma.",
        "15": "Rehefa nandre ny momba anay ny rahalahy tany, dia nitsena anay hatrany amin\u2019ny Tsenan\u2019i Apio sy ny Tranombahiny Telo. Nisaotra an\u2019Andriamanitra i Paoly raha vao nahita an\u2019ireo, ary nihanahery.",
        "16": "Ela ny ela ka niditra tao Roma ihany izahay, ary navela hitokan-trano i Paoly, niaraka tamin\u2019ilay miaramila niambina azy.",
        "17": "Telo andro taorian\u2019izay anefa, dia nampiantso an\u2019ireo lohandohan\u2019ny Jiosy izy. Rehefa tafangona ireo, dia hoy izy: \u201cRy rahalahy, voafonja avy any Jerosalema aho, ary natolotra teo am-pelatanan\u2019ny Romanina, na dia tsy mba nanao zavatra tsy nety tamin\u2019olona sy tamin\u2019ny fanaon-drazantsika aza.",
        "18": "Saika hanafaka ahy ihany ny Romanina rehefa avy nanao famotorana, satria tsy nisy antony tokony hamonoana ahy ho faty.",
        "19": "Nanohitra izany tsy nisy farany anefa ny Jiosy, ka voatery nampakatra ny raharaha any amin\u2019i Kaisara aho, nefa tsy hoe manan-javatra iampangako ny fireneko aho akory.",
        "20": "Koa izany no tena antony nangatahako mafy hahita sy hiresaka aminareo, satria noho ny fanantenan\u2019ny Israely no itondrako ity rojo vy mamatotra ahy ity.\u201d",
        "21": "Dia hoy ireo: \u201cSady tsy naharay taratasy avy tany Jodia momba anao izahay no tsy nisy rahalahy tonga nitantara na nilaza zava-dratsy momba anao.",
        "22": "Heverinay anefa fa mety raha mandre izay hevitrao izahay, satria raha ny amin\u2019io sekta io, dia tena fantatray fa toherin\u2019ny olona hatraiza hatraiza izy io.\u201d",
        "23": "Nanome fotoana an\u2019i Paoly izy ireo, ka maro kokoa no tonga tao an-tranony. Nanomboka tamin\u2019ny maraina ka hatramin\u2019ny hariva, dia nohazavain\u2019i Paoly tamin\u2019izy ireo ilay raharaha, ka sady nanazava tsara * momba ny fanjakan\u2019Andriamanitra izy no nandresy lahatra azy momba an\u2019i Jesosy, avy tamin\u2019ny lal\u00e0n\u2019i Mosesy sy tamin\u2019ny Mpaminany.",
        "24": "Ary nino izay voalaza ny sasany, fa ny sasany kosa tsy nino.",
        "25": "Dia tsy nifanara-kevitra izy ireo ka niala tsikelikely, fa i Paoly kosa nanao izao fanamarihana izao: \u201cMarina mihitsy ny tenin\u2019ny fanahy masina tamin\u2019ny razanareo, tamin\u2019ny alalan\u2019i Isaia mpaminany,",
        "26": "hoe: \u2018Mandehana any amin\u2019ity firenena ity ka lazao hoe: \u201cHihaino ianareo ka handre nefa tsy hahazo ny hevitr\u2019izany mihitsy, ary hijery ianareo nefa tsy hahita mihitsy.",
        "27": "Fa efa nanjary donto ny fon\u2019ity vahoaka ity, ary efa nandre ny sofiny fa tsy rototra izy, ary efa nakimpiny ny masony, sao hahita ny masony sy handre ny sofiny ary hahazo ny hevitr\u2019izany ny fony, dia hiverina izy ka hositraniko.\u201d\u2019",
        "28": "Koa aoka ho fantatrareo fa hambara any amin\u2019ny hafa firenena ilay ampiasain\u2019Andriamanitra hitondra famonjena. Ireny no azo antoka fa hihaino ny fitoriana momba azy.\u201d",
        "29": "* \u2014\u2014",
        "30": "Koa nipetraka roa taona ngarangidina tao amin\u2019ny trano nohofany i Paoly, ary nandray tsara an\u2019izay rehetra tonga tao aminy,",
        "31": "ka nitory ny fanjakan\u2019Andriamanitra taminy ary nampianatra ny amin\u2019i Jesosy Kristy Tompo tamim-pahasahiana, sady tsy nisy fanakantsakanana."
    },
    "meta": {
        "name": "Asan\u2019ny Apostoly",
        "order": 43,
        "chapter_number": 28
    }
}