{
    "1": {
        "1": "Ary niantso an\u2019i Mosesy i Jehovah, ka niteny taminy avy tao amin\u2019ny tranolay fihaonana hoe:",
        "2": "\u201cMitenena amin\u2019ny zanak\u2019Israely hoe: \u2018Raha misy aminareo manolotra biby fiompy ho fanatitra ho an\u2019i Jehovah, dia omby na ondry na osy no atero.",
        "3": "\u201c\u2018Raha omby no ateriny ho fanatitra dorana, dia tokony ho lahy tsy misy kilema. Eo amin\u2019ny fidirana amin\u2019ny tranolay fihaonana no hanolorany azy an-tsitrapo eo anatrehan\u2019i Jehovah.",
        "4": "Dia hametraka ny tanany eo amin\u2019ny lohan\u2019ilay fanatitra dorana izy, ary horaisina tsara izany mba handrakofana ny fahotany.",
        "5": "\u201c\u2018Avy eo, dia hovonoina eo anatrehan\u2019i Jehovah ilay vantotr\u2019ombilahy. Ary hatolotr\u2019ireo mpisorona zanakalahin\u2019i Arona ny ra, ka hafafiny eo amin\u2019ireo lafin\u2019ilay alitara izay eo amin\u2019ny fidirana amin\u2019ny tranolay fihaonana.",
        "6": "Hendahana ny hoditr\u2019ilay fanatitra dorana. Ary horasarasaina ilay fanatitra avy eo.",
        "7": "Hitondra vainafo ho eo ambony alitara ireo mpisorona zanakalahin\u2019i Arona, ka handahatra kitay eo ambony afo.",
        "8": "Halahatr\u2019izy ireo eo ambony kitay, ao anaty afo eo ambony alitara, ny henan\u2019ilay vantotr\u2019ombilahy efa voarasarasa, sy ny lohany ary ny jaborany.",
        "9": "Fa ny tsinainy sy ny ranjony kosa hosasana amin\u2019ny rano. Ary hodoran\u2019ny mpisorona eo ambony alitara ilay biby manontolo mba hidona-tsetroka. Fanatitra dorana izany, fanatitra atao anaty afo ho hanitra mampitony an\u2019i Jehovah.",
        "10": "\u201c\u2018Ary raha ondry aman\u2019osy no akany ho fanatitra dorana, na zanak\u2019ondry izany na osy, dia lahy tsy misy kilema no hatolony.",
        "11": "Hovonoina eo avaratry ny alitara, eo anatrehan\u2019i Jehovah, izany. Ary hafafy eo amin\u2019ireo lafin\u2019ny alitara ny ra, ka ireo mpisorona zanakalahin\u2019i Arona no hanao izany.",
        "12": "Ary horasarasainy ilay fanatitra, ka hesoriny ny lohany sy ny jaborany. Dia halahatry ny mpisorona eo ambony kitay, ao anaty afo eo ambony alitara, izany.",
        "13": "Hosasany amin\u2019ny rano ny tsinainy sy ny ranjony. Ary hatolotry ny mpisorona ilay biby manontolo, ka hodorany eo ambony alitara mba hidona-tsetroka. Fanatitra dorana izany, fanatitra atao anaty afo ho hanitra mampitony an\u2019i Jehovah.",
        "14": "\u201c\u2018Fa raha vorona kosa no akany ho fanatitra dorana ho an\u2019i Jehovah, dia domohina na zana-boromailala no hatolony.",
        "15": "Ary hatolotry ny mpisorona eo amin\u2019ny alitara izany, ka hotsongoiny ny tendan\u2019ilay vorona mba ho tataka. Hodorany eo ambony alitara ilay vorona mba hidona-tsetroka. Fa ny rany kosa havela hitsika eo amin\u2019ny lafin\u2019ny alitara.",
        "16": "Ary hesoriny ny takorobabony mbamin\u2019ny volony ka hatsipiny eo atsinanan\u2019ny alitara, eo amin\u2019ny toeran\u2019ny lavenona feno menaka.",
        "17": "Dia hosamahiny eo amin\u2019ny elany ilay vorona, nefa tsy hozarainy roa. Ary hodoran\u2019ny mpisorona eo ambony alitara izany, mba hidona-tsetroka eo ambony kitay, ao anaty afo. Fanatitra dorana izany, fanatitra atao anaty afo ho hanitra mampitony an\u2019i Jehovah."
    },
    "2": {
        "1": "\u201c\u2018Raha misy olona * manolotra fanatitra varimbazaha * ho an\u2019i Jehovah, dia tokony ho lafarinina tsara toto izany, ary horarahany menaka sy hasiany ditin-kazo manitra eo amboniny,",
        "2": "ka hoentiny any amin\u2019ireo mpisorona zanakalahin\u2019i Arona. Dia hakan\u2019ny mpisorona eran-tanan\u2019ila ny lafarinina tsara toto sy ny menaka ary ny ditin-kazo manitra rehetra. Ary hodorany eo ambony alitara izany mba hidona-tsetroka, ho fanatitra fampahatsiahivana. Fanatitra atao anaty afo izany, ho hanitra mampitony an\u2019i Jehovah.",
        "3": "Dia ho an\u2019i Arona sy ny zanany lahy ny ambin\u2019ilay fanatitra varimbazaha, ho zavatra masina indrindra avy amin\u2019ny fanatitra atao anaty afo ho an\u2019i Jehovah.",
        "4": "\u201c\u2018Raha zavatra natao tao anaty lafaoro no fanatitra varimbazaha atolotrao, dia tokony hatao amin\u2019ny lafarinina tsara toto izany: Mofo boribory * tsy misy lalivay sady nafangaro menaka, na mofo fisaka tsy misy lalivay sady nohosorana menaka.",
        "5": "\u201c\u2018Raha fanatitra varimbazaha nandrahoina tao anaty lasitra no aterinao, dia tokony hatao amin\u2019ny lafarinina tsara toto nafangaro menaka, sady tsy misy lalivay.",
        "6": "Hotapatapahina izany, ka horarahana menaka. Fanatitra varimbazaha izany.",
        "7": "\u201c\u2018Raha zavatra nendasina tao anaty vilany misy menaka no fanatitra varimbazaha aterinao, dia tokony hatao amin\u2019ny lafarinina tsara toto nasiana menaka.",
        "8": "Hoentinao any amin\u2019i Jehovah ny fanatitra varimbazaha natao tamin\u2019ireo. Dia hatolotra ny mpisorona izany, ka hoentiny eo amin\u2019ny alitara.",
        "9": "Hakan\u2019ny mpisorona ny fanatitra varimbazaha, ka hatolony ho fanatitra fampahatsiahivana. Hodorany eo ambony alitara izany mba hidona-tsetroka, ho fanatitra atao anaty afo, ho hanitra mampitony an\u2019i Jehovah.",
        "10": "Dia ho an\u2019i Arona sy ny zanany lahy ny ambin\u2019ilay fanatitra, ho zavatra masina indrindra avy amin\u2019ny fanatitra atao anaty afo ho an\u2019i Jehovah.",
        "11": "\u201c\u2018Aoka tsy ho zavatra misy lalivay no hanaovanareo fanatitra varimbazaha ho an\u2019i Jehovah, satria ny lalivay sy ny tantely * dia samy tsy tokony hodorana hidona-tsetroka ho fanatitra atao anaty afo ho an\u2019i Jehovah.",
        "12": "\u201c\u2018Ho fanatitra voaloham-bokatra no hanoloranareo ireo zavatra ireo ho an\u2019i Jehovah. Tsy tokony hodorana eo ambony alitara ho hanitra mampitony ireo.",
        "13": "\u201c\u2018Asio sira daholo ny fanatitra varimbazaha haterinao. Aza avela tsy hisy siran\u2019ny fifaneken\u2019Andriamanitrao ny fanatitra varimbazaha. Aoka hanolotra sira miaraka amin\u2019ny fanatitra rehetra ataonao ianao.",
        "14": "\u201c\u2018Raha fanatitra varimbazaha avy amin\u2019ny voaloham-bokatra no atolotrao ho an\u2019i Jehovah, dia tokony ho salohy maitso natono izany, eny, voa vaovao nototoina nefa tsy natao vovony. Hatolotrao ho fanatitra varimbazaha avy amin\u2019ny voaloham-bokatrao izany,",
        "15": "ary horarahanao menaka, ka hasianao ditin-kazo manitra eo amboniny. Fanatitra varimbazaha izany.",
        "16": "Hodoran\u2019ny mpisorona mba hidona-tsetroka ny fanatitra fampahatsiahivana, izany hoe ny ampahany amin\u2019ny voa voatoto sy ny menaka, ary ny ditin-kazo manitra rehetra. Ho fanatitra atao anaty afo ho an\u2019i Jehovah izany."
    },
    "3": {
        "1": "\u201c\u2018Raha manolotra sorona iombonana izy, ka ombilahy na ombivavy no ateriny, dia izay tsy misy kilema no hatolony eo anatrehan\u2019i Jehovah.",
        "2": "Hametraka ny tanany eo amin\u2019ny lohan\u2019ilay fanatiny izy, ary hovonoina eo amin\u2019ny fidirana amin\u2019ny tranolay fihaonana izany. Dia hafafy eo amin\u2019ireo lafin\u2019ny alitara ny ra, ka ireo mpisorona zanakalahin\u2019i Arona no hanao izany.",
        "3": "Ary hatolotr\u2019ilay olona ho fanatitra atao anaty afo ho an\u2019i Jehovah ny ampahany amin\u2019ilay sorona iombonana, dia ny taviny manarona ny tsinainy, eny, ny taviny rehetra eo amin\u2019ny tsinainy,",
        "4": "ary ny voa roa sy ny taviny eo amboniny, izany hoe ilay eo amin\u2019ny tehezany. Fa ny taviny eo amin\u2019ny aty kosa hesoriny miaraka amin\u2019ny voa.",
        "5": "Ary hodoran\u2019ireo zanakalahin\u2019i Arona eo ambony alitara izany rehetra izany, mba hidona-tsetroka eo ambony fanatitra dorana izay eo ambony kitay, ao anaty afo, ho fanatitra atao anaty afo ho hanitra mampitony an\u2019i Jehovah.",
        "6": "\u201c\u2018Raha ondry aman\u2019osy no akan\u2019ilay olona ho sorona iombonana ho an\u2019i Jehovah, dia lahy na vavy tsy misy kilema no hatolony.",
        "7": "Raha zanak\u2019ondry no ateriny, dia hatolony eo anatrehan\u2019i Jehovah izany.",
        "8": "Hametraka ny tanany eo amin\u2019ny lohan\u2019ilay fanatiny izy, ary hovonoina eo anoloan\u2019ny tranolay fihaonana izany. Dia hafafy eo amin\u2019ireo lafin\u2019ny alitara ny ra, ka ireo zanakalahin\u2019i Arona no hanao izany.",
        "9": "Ary hatolotr\u2019ilay olona ho fanatitra atao anaty afo ho an\u2019i Jehovah ny tavin\u2019ilay sorona iombonana. Fa ny rambony matavy kosa hesoriny manontolo, manomboka eo amin\u2019ny taolan-damosin\u2019ilay ondry. Hesoriny koa ny taviny manarona ny tsinainy, eny, ny taviny rehetra eo amin\u2019ny tsinainy,",
        "10": "ary ny voa roa sy ny taviny eo amboniny, izany hoe ilay eo amin\u2019ny tehezany. Fa ny taviny eo amin\u2019ny aty kosa hesoriny miaraka amin\u2019ny voa.",
        "11": "Ary hodoran\u2019ny mpisorona eo ambony alitara izany rehetra izany mba hidona-tsetroka ho sakafo, ho fanatitra atao anaty afo ho an\u2019i Jehovah.",
        "12": "\u201c\u2018Raha osy no fanatitra aterin\u2019ilay olona, dia hatolony eo anatrehan\u2019i Jehovah izany.",
        "13": "Hametraka ny tanany eo amin\u2019ny lohan\u2019ilay osy izy, ary hovonoina eo anoloan\u2019ny tranolay fihaonana izany. Dia hafafy eo amin\u2019ireo lafin\u2019ny alitara ny ra, ka ireo zanakalahin\u2019i Arona no hanao izany.",
        "14": "Ary halain\u2019ilay olona ny tavin\u2019ilay osy ka hatolony ho fanatitra atao anaty afo ho an\u2019i Jehovah, izany hoe ny taviny manarona ny tsinainy, eny, ny taviny rehetra eo amin\u2019ny tsinainy,",
        "15": "ary ny voa roa sy ny taviny eo amboniny, izany hoe ilay eo amin\u2019ny tehezany. Fa ny taviny eo amin\u2019ny aty kosa hesoriny miaraka amin\u2019ny voa.",
        "16": "Ary hodoran\u2019ny mpisorona eo ambony alitara izany rehetra izany mba hidona-tsetroka ho sakafo, ho fanatitra atao anaty afo ho hanitra mampitony. An\u2019i Jehovah ny taviny rehetra.",
        "17": "\u201c\u2018Izao no lal\u00e0na mandritra ny fotoana tsy voafetra ho an\u2019ny taranakareo, any amin\u2019izay rehetra onenanareo: Aza mihinana tavin-kena na ra mihitsy.\u2019\u201d"
    },
    "4": {
        "1": "Hoy koa i Jehovah tamin\u2019i Mosesy:",
        "2": "\u201cLazao amin\u2019ny zanak\u2019Israely hoe: \u2018Raha misy olona * manota tsy nahy, ka mandika ny iray amin\u2019ireo zavatra andraran\u2019i Jehovah, ary tena nanao izany tokoa, dia izao atao:",
        "3": "\u201c\u2018Raha ny mpisorona voahosotra no manota ka mahameloka ny vahoaka, dia hanolotra vantotr\u2019ombilahy tsy misy kilema ho an\u2019i Jehovah izy noho ny fahotany, ho fanatitra noho ny ota.",
        "4": "Dia hoentiny eo amin\u2019ny fidirana amin\u2019ny tranolay fihaonana, eo anatrehan\u2019i Jehovah, ilay omby. Ary hametraka ny tanany eo amin\u2019ny lohan\u2019ilay omby izy, ka hamono azy eo anatrehan\u2019i Jehovah.",
        "5": "Hakan\u2019ilay mpisorona voahosotra ny ran\u2019ilay omby, ka hoentiny ao amin\u2019ny tranolay fihaonana.",
        "6": "Dia hatsobony ao anaty ra ny rantsantanany iray, ka hafafiny impito eo anatrehan\u2019i Jehovah izany. Eo anoloan\u2019ny ridao ao amin\u2019ny toerana masina no hamafazany izany.",
        "7": "Ny ra sasany kosa hahosony eo amin\u2019ireo tandroky ny alitaran\u2019ny emboka manitra eo anatrehan\u2019i Jehovah, izany hoe ilay alitara ao amin\u2019ny tranolay fihaonana. Ary ny ambin\u2019ny ran\u2019ilay omby dia hararany eo am-pototry ny alitaran\u2019ny fanatitra dorana, izay eo amin\u2019ny fidirana amin\u2019ny tranolay fihaonana.",
        "8": "\u201c\u2018Amin\u2019ny taviny rehetra amin\u2019ilay omby atao fanatitra noho ny ota, dia ireto avy no hesorin\u2019ny mpisorona: Ny taviny manarona ny tsinainy, eny, ny taviny rehetra eo amin\u2019ny tsinainy,",
        "9": "ary ny voa roa sy ny taviny eo amboniny, izany hoe ilay eo amin\u2019ny tehezany. Fa ny taviny eo amin\u2019ny aty kosa hesoriny miaraka amin\u2019ny voa.",
        "10": "Ho sahala amin\u2019izay esorina amin\u2019ny omby atao sorona iombonana izany. Ary hodoran\u2019ny mpisorona eo ambony alitaran\u2019ny fanatitra dorana ireo, mba hidona-tsetroka.",
        "11": "\u201c\u2018Fa ny hoditr\u2019ilay omby kosa, mbamin\u2019ny henany rehetra sy ny lohany sy ny ranjony sy ny tsinainy ary ny tainy,",
        "12": "izany hoe ilay omby manontolo, dia hasainy avoaka eny an-tsisin-toby ho eo amin\u2019ny toerana madio fandrarahana ny lavenona feno menaka. Ary hodorany eo ambony kitay ilay omby. Eo amin\u2019izay andrarahana ny lavenona feno menaka no handoroana azy.",
        "13": "\u201c\u2018Raha ny vahoakan\u2019Israely manontolo no manao fahadisoana ka meloka, nefa tsy fantatry ny fiangonana hoe nandika ny iray amin\u2019ireo zavatra andraran\u2019i Jehovah izy ireo,",
        "14": "ary raha nanjary fantatra ilay fahotana, dia hanolotra vantotr\u2019ombilahy ny fiangonana ho fanatitra noho ny ota, ka hoentiny eo anoloan\u2019ny tranolay fihaonana izany.",
        "15": "Ary hametraka ny tanany eo amin\u2019ny lohan\u2019ilay omby, eo anatrehan\u2019i Jehovah, ny anti-panahin\u2019ny vahoaka. Dia hovonoina eo anatrehan\u2019i Jehovah ilay omby.",
        "16": "\u201c\u2018Hakan\u2019ilay mpisorona voahosotra ny ran\u2019ilay omby, ka hoentiny ao amin\u2019ny tranolay fihaonana.",
        "17": "Dia hatsobony ao anaty ra ny rantsantanany iray, ka hafafiny impito eo anatrehan\u2019i Jehovah, eo anoloan\u2019ny ridao.",
        "18": "Ny ra sasany kosa hahosony eo amin\u2019ireo tandrok\u2019ilay alitara eo anatrehan\u2019i Jehovah, izany hoe ilay alitara ao amin\u2019ny tranolay fihaonana. Ary ny ambin-dra dia hararany eo am-pototry ny alitaran\u2019ny fanatitra dorana, izay eo amin\u2019ny fidirana amin\u2019ny tranolay fihaonana.",
        "19": "Dia hesoriny daholo ny tavin\u2019ilay omby, ka hodorany eo ambony alitara mba hidona-tsetroka.",
        "20": "Sahala amin\u2019ny nataony tamin\u2019ny omby natao fanatitra noho ny ota ihany no hataony amin\u2019ity omby ity. Izany no fomba hanaovany azy. Ary ny mpisorona handrakotra ny fahotan\u2019ny vahoaka, ka havela ny helony.",
        "21": "Ary hasainy avoaka ho eny an-tsisin-toby ilay omby, ka hodorany tahaka ny nandorany an\u2019ilay omby voalohany. Fanatitra noho ny ota ho an\u2019ny fiangonana izany.",
        "22": "\u201c\u2018Raha mpiadidy no manota, ary mandika tsy nahy ny iray amin\u2019ireo zavatra andraran\u2019i Jehovah Andriamaniny, ka meloka,",
        "23": "na koa misy mampahafantatra aminy fa nanota izy satria nandika an\u2019izay nandrarana azy, dia hitondra osilahy kely tsy misy kilema izy ho fanatitra.",
        "24": "Ary hametraka ny tanany eo amin\u2019ny lohan\u2019ilay zanak\u2019osy izy, ka hamono azy eo amin\u2019ny toerana famonoana ny fanatitra dorana, eo anatrehan\u2019i Jehovah. Fanatitra noho ny ota izany.",
        "25": "Hakan\u2019ny mpisorona amin\u2019ny rantsantanany iray ny ran\u2019ny fanatitra noho ny ota, ka hahosony eo amin\u2019ireo tandroky ny alitaran\u2019ny fanatitra dorana. Dia hararany eo am-pototr\u2019io alitara io ny ambin-dra.",
        "26": "Ary ny taviny rehetra amin\u2019ilay fanatitra dia hodorany eo ambony alitara mba hidona-tsetroka, tahaka ny tavin\u2019ny sorona iombonana. Ary ny mpisorona handrakotra ny fahotan\u2019ilay mpiadidy, ka havela ny helony.",
        "27": "\u201c\u2018Raha olon-tsotra * no manota tsy nahy ary mandika ny iray amin\u2019ireo zavatra andraran\u2019i Jehovah, ka meloka,",
        "28": "na koa misy mampahafantatra aminy hoe nanota izy, dia hitondra osivavy kely tsy misy kilema ho fanatitra izy, noho ny fahotany.",
        "29": "Ary hametraka ny tanany eo amin\u2019ny lohan\u2019ilay fanatitra noho ny ota izy, ka hamono azy eo amin\u2019ny toerana famonoana ny fanatitra dorana.",
        "30": "Hakan\u2019ny mpisorona amin\u2019ny rantsantanany iray ny ra, ka hahosony eo amin\u2019ireo tandroky ny alitaran\u2019ny fanatitra dorana. Ary hararany eo am-pototry ny alitara ny ambin-dra.",
        "31": "Dia hesoriny daholo ny tavin\u2019ilay fanatitra, tahaka ny nanesorana ny tavin\u2019ny sorona iombonana. Hodorany eo ambony alitara izany mba hidona-tsetroka ho hanitra mampitony an\u2019i Jehovah. Ary ny mpisorona handrakotra ny fahotan\u2019ilay olona, ka havela ny helony.",
        "32": "\u201c\u2018Raha zanak\u2019ondry no entiny ho fanatitra noho ny ota, dia tokony ho vavy tsy misy kilema izany.",
        "33": "Ary hametraka ny tanany eo amin\u2019ny lohan\u2019ilay fanatitra izy, ka hamono azy ho fanatitra noho ny ota, eo amin\u2019ny toerana famonoana ny fanatitra dorana.",
        "34": "Hakan\u2019ny mpisorona amin\u2019ny rantsantanany iray ny ran\u2019ny fanatitra noho ny ota, ka hahosony eo amin\u2019ireo tandroky ny alitaran\u2019ny fanatitra dorana. Ary hararany eo am-pototry ny alitara ny ambin-dra.",
        "35": "Dia hesoriny daholo ny tavin\u2019ilay fanatitra, sahala amin\u2019ny fanao rehefa manala ny tavin\u2019ny vantotr\u2019ondrilahy atao sorona iombonana. Ary hodoran\u2019ny mpisorona eo ambony alitara ireo, mba hidona-tsetroka eo ambony fanatitra atao anaty afo ho an\u2019i Jehovah. Ary ny mpisorona handrakotra ny fahotan\u2019ilay olona, ka havela ny helony."
    },
    "5": {
        "1": "\u201c\u2018Raha misy olona * manota satria nandre fanozonana ampahibemaso sady vavolombelon\u2019ny fahotana iray, na nahita na nahalala momba izany, nefa tsy niteny, dia hampamoahina noho ny fahadisoany izy.",
        "2": "\u201c\u2018Na, raha misy olona * mikasika zava-maloto, toy ny fatin\u2019ny biby maloto, na bibidia izany, na biby fiompy, na bibikely, eny fa na tsy fantany aza izany, dia maloto ihany izy ka meloka.",
        "3": "Na, raha mikasika ny fahalotoan\u2019olona izy, na inona na inona izany fahalotoany mety hampahaloto azy izany, eny fa na tsy fantany aza izany, nefa lasa fantany, dia meloka ihany izy.",
        "4": "\u201c\u2018Na, raha misy olona * mianiana hanao ratsy na hanao soa ka manao teny tsy voahevitra, na inona na inona fianianana tsy voahevitra nataony, eny fa na tsy tsapany aza ny ho vokany, nefa lasa tsapany, dia meloka ny amin\u2019ny iray amin\u2019ireo fianianana ireo izy.",
        "5": "\u201c\u2018Raha meloka ny amin\u2019ny iray amin\u2019ireo zavatra ireo izy, dia hiaiky ny fahotany.",
        "6": "Koa hitondra fanatitra noho ny heloka izy noho ny nanotany, ka ondrivavy kely na osivavy kely no hoentiny ho an\u2019i Jehovah ho fanatitra noho ny ota. Ary ny mpisorona handrakotra ny fahotany.",
        "7": "\u201c\u2018Fa raha tsy takatry ny volany ny ondry, dia domohina roa na zana-boromailala roa no hoentiny ho an\u2019i Jehovah, ho fanatitra noho ny heloka, noho ny nanotany: Ny vorona iray ho fanatitra noho ny ota, ary ny iray ho fanatitra dorana.",
        "8": "Ary hoentiny any amin\u2019ny mpisorona ireo, ka ilay fanatitra noho ny ota aloha no hatolony. Dia hotsongoiny ny eo anoloana amin\u2019ny tendan\u2019ilay vorona mba ho tataka, nefa tsy hotapahiny.",
        "9": "Ary haka amin\u2019ny ran\u2019ilay fanatitra noho ny ota izy, ka hafafiny eo amin\u2019ny lafin\u2019ny alitara, fa ny ambin-dra kosa havelany hitsika eo am-pototry ny alitara. Fanatitra noho ny ota izany.",
        "10": "Hatolony ho fanatitra dorana kosa ilay vorona anankiray, ka hataony araka ny efa fanao. Ary ny mpisorona handrakotra ny fahotany, ka havela ny helony.",
        "11": "\u201c\u2018Raha mbola tsy takatry ny volany ny domohina roa na ny zana-boromailala roa, dia lafarinina tsara toto ampahafolon\u2019ny efaha * no hoentiny ho fanatitra noho ny ota, noho izy nanota. Tsy hasiany menaka na ditin-kazo manitra eo amboniny, fa fanatitra noho ny ota izany.",
        "12": "Ary hoentiny any amin\u2019ny mpisorona izany, ka hakan\u2019ny mpisorona eran-tanan\u2019ila ho fanatitra fampahatsiahivana, ary hodorany eo ambony alitara mba hidona-tsetroka eo ambony fanatitra atao anaty afo ho an\u2019i Jehovah. Fanatitra noho ny ota izany.",
        "13": "Ary ny mpisorona handrakotra ny fahotan\u2019ilay olona, noho izy nanao ny iray amin\u2019ireo fahotana ireo, ka havela ny helony. Ary ho an\u2019ny mpisorona ny ambin\u2019ilay fanatitra, toy ny amin\u2019ny fanatitra varimbazaha.\u2019\u201d",
        "14": "Ary hoy koa i Jehovah tamin\u2019i Mosesy:",
        "15": "\u201cRaha misy olona * tsy mendri-pitokisana ka manota tsy nahy amin\u2019ny zava-masin\u2019i Jehovah, dia hitondra ondrilahy tsy misy kilema ho an\u2019i Jehovah izy, ho fanatitra noho ny heloka. Tokony ho sekely * volafotsy, araka ny sekelin\u2019ny toerana masina, no hanombanana ny vidin\u2019ilay ondry hatao fanatitra noho ny heloka.",
        "16": "Hanonitra ilay zavatra nalainy ilay olona nanota tamin\u2019ny toerana masina, ary mbola hanampy ampahadiminy izy. Dia homeny an\u2019ilay mpisorona izany mba handrakofany ny fahotan\u2019ilay olona, amin\u2019ny alalan\u2019ilay ondrilahy atao fanatitra noho ny heloka, ary havela ny helony.",
        "17": "\u201cRaha misy olona * manota, ka mandika ny iray amin\u2019ireo zavatra andraran\u2019i Jehovah, eny fa na tsy fantany aza izany, dia meloka ihany izy ka hampamoahina noho ny fahadisoany.",
        "18": "Hitondra ondrilahy tsy misy kilema any amin\u2019ny mpisorona izy, ho fanatitra noho ny heloka. Ho araka izay tombam-bidy takin\u2019ny mpisorona ny vidin\u2019ilay ondry. Ary ny mpisorona handrakotra ny fahotan\u2019ilay olona noho ny fahadisoana nataony tsy nahy, eny fa na tsy fantany aza izany, ka havela ny helony.",
        "19": "Fanatitra noho ny heloka izany. Tena meloka eo anatrehan\u2019i Jehovah tokoa izy.\u201d"
    },
    "6": {
        "1": "Ary hoy koa i Jehovah tamin\u2019i Mosesy:",
        "2": "\u201cRaha misy olona * manota, izany hoe tsy mendri-pitokisana eo anatrehan\u2019i Jehovah, ka mamitaka ny namany momba ny zavatra nampiandraiketina azy na napetraka tany aminy na nangalariny, na koa manambaka ny namany,",
        "3": "na mahita zavatra very ka mandainga momba izany, na mianiana lainga momba ny iray amin\u2019ny fahotana rehetra mety hataony,",
        "4": "eny, raha manota izy ka meloka, dia hamerina an\u2019ilay zavatra nangalariny na nalainy tamin\u2019ny fanambakana, na nampiandraiketina azy, na ilay zavatra very ka hitany,",
        "5": "na izay zavatra rehetra nianianany lainga. Honerany manontolo izany, sady mbola hampiany ampahadiminy. Ny tompon\u2019ilay zavatra no homeny izany, amin\u2019ny andro ahitana fa meloka izy.",
        "6": "Ary haka ondrilahy tsy misy kilema sady araka ny tombam-bidy takin\u2019ny mpisorona izy, ka hitondra izany ho an\u2019i Jehovah ho fanatitra noho ny heloka, ary hanatitra izany any amin\u2019ny mpisorona.",
        "7": "Ary ny mpisorona handrakotra ny fahotan\u2019ilay olona, eo anatrehan\u2019i Jehovah, ka havela ny helony, na inona na inona mety ho nataony ka nahameloka azy.\u201d",
        "8": "Ary hoy koa i Jehovah tamin\u2019i Mosesy:",
        "9": "\u201cIzao didy izao no holazainao amin\u2019i Arona sy ny zanany lahy: \u2018Izao no lal\u00e0na momba ny fanatitra dorana: Hatao eo amin\u2019ny fitoeran\u2019afo eo ambony alitara izany, mandritra ny alina ka mandra-maraina. Ary harehitra eo ny afon\u2019ny alitara.",
        "10": "Ary ny mpisorona hanao akanjo fisoronana vita amin\u2019ny lamba rongony, sy kilaoty lava vita amin\u2019ny lamba rongony, hanaronana ny fitanjahany. Dia hesoriny ny lavenona feno menaka avy amin\u2019ny fanatitra dorana, izay levonin\u2019ny afo eo ambony alitara, ka hataony eo anilan\u2019ny alitara.",
        "11": "Ary hesoriny ny fitafiany ka hosoloany hafa. Dia havoakany ho eny amin\u2019ny toerana madio, eny ivelan\u2019ny toby, ny lavenona feno menaka.",
        "12": "Havela hirehitra eo ambony alitara ny afo, fa tsy tokony ho faty. Dia handrehitra kitay eo isa-maraina ny mpisorona, sady handahatra ny fanatitra dorana eo ambony afo. Ary hodorany ny tavin\u2019ny sorona iombonana mba hidona-tsetroka.",
        "13": "Havela hirehitra foana eo ambony alitara ny afo, fa tsy tokony ho faty.",
        "14": "\u201c\u2018Izao no lal\u00e0na momba ny fanatitra varimbazaha: Atolory eo anatrehan\u2019i Jehovah eo anoloan\u2019ny alitara izany, ry zanakalahin\u2019i Arona.",
        "15": "Ary ny iray amin\u2019izy ireo dia haka eran-tanan\u2019ila amin\u2019ny fanatitra varimbazaha, izany hoe amin\u2019ny lafarinina tsara toto sy ny menaka ary ny ditin-kazo manitra rehetra izay eo ambonin\u2019ilay fanatitra. Ary hodorany eo ambony alitara ireo mba hidona-tsetroka ho hanitra mampitony, eny, ho fanatitra fampahatsiahivana an\u2019i Jehovah.",
        "16": "Ary hohanin\u2019i Arona sy ny zanany lahy ao amin\u2019ny toerana masina ny ambin\u2019ilay fanatitra, izay hamboarina ho mofo tsy misy lalivay. Eo an-tokotanin\u2019ny tranolay fihaonana no hihinanany azy.",
        "17": "Tsy tokony hasiana zavatra misy lalivay izany rehefa hatao ao anaty lafaoro. Omeko azy ireo izany ho anjarany avy amin\u2019ny fanatitra atao anaty afo aterina ho ahy. Zavatra masina indrindra izany, toy ny fanatitra noho ny ota sy ny fanatitra noho ny heloka.",
        "18": "Ny lahy rehetra taranak\u2019i Arona no hihinana izany. Ho anjarany mandritra ny fotoana tsy voafetra, hatramin\u2019ny taranakareo fara mandimby izany, avy amin\u2019ny fanatitra atao anaty afo ho an\u2019i Jehovah. Ho masina ny zava-drehetra mikasika an\u2019ireny.\u2019\u201d",
        "19": "Ary hoy koa i Jehovah tamin\u2019i Mosesy:",
        "20": "\u201cIzao no fanatitra hatolotr\u2019i Arona sy ny zanany lahy ho an\u2019i Jehovah amin\u2019ny andro anosorana an\u2019i Arona ho mpisorona: Lafarinina tsara toto ampahafolon\u2019ny efaha, ho fanatitra varimbazaha atolotra tsy tapaka, ka ny antsasany maraina ary ny antsasany hariva.",
        "21": "Andrahoina ao anaty lasitra ilay izy rehefa avy nasiana menaka. Efa nafangaro tsara ilay izy vao hoentinao. Mofo efa voatapatapaka no mofon\u2019ny fanatitra varimbazaha hatolotrao ho hanitra mampitony an\u2019i Jehovah.",
        "22": "Ny mpisorona, izany hoe izay zanany voahosotra handimby azy, no hanao izany. Ary izao no fitsipika mandritra ny fotoana tsy voafetra: Ho fanatitra dorana manontolo izany, ka hodorana mba hidona-tsetroka ho an\u2019i Jehovah.",
        "23": "Tokony ho fanatitra dorana manontolo ny fanatitra varimbazaha rehetra atolotry ny mpisorona, fa tsy tokony hohanina.\u201d",
        "24": "Ary hoy koa i Jehovah tamin\u2019i Mosesy:",
        "25": "\u201cLazao amin\u2019i Arona sy ny zanany lahy hoe: \u2018Izao no lal\u00e0na momba ny fanatitra noho ny ota: Eo amin\u2019ny toerana famonoana ny fanatitra dorana no hamonoana eo anatrehan\u2019i Jehovah ny fanatitra noho ny ota. Zavatra masina indrindra izany.",
        "26": "Ilay mpisorona manolotra izany noho ny ota no hihinana izany, ao amin\u2019ny toerana masina, eo an-tokotanin\u2019ny tranolay fihaonana.",
        "27": "\u201c\u2018Ho masina ny zava-drehetra mikasika ny hena atao fanatitra. Ary raha misy akanjo ipitihan\u2019ny ran\u2019ilay fanatitra, dia hosasanao ao amin\u2019ny toerana masina ilay akanjo.",
        "28": "Hopotipotehina ny vilany tany nandrahoana ny hena, fa raha vilany varahina kosa izany, dia hokikisana ary hokobanina amin\u2019ny rano.",
        "29": "\u201c\u2018Ny lahy rehetra, izay mpisorona, no hihinana ilay fanatitra. Zavatra masina indrindra izany.",
        "30": "Tsy tokony hohanina anefa ny fanatitra noho ny ota, izay nakana ra hoentina ao amin\u2019ny tranolay fihaonana, mba handrakofam-pahotana ao amin\u2019ny toerana masina. Hodorana kosa ilay fanatitra."
    },
    "7": {
        "1": "\u201c\u2018Izao no lal\u00e0na momba ny fanatitra noho ny heloka: Zavatra masina indrindra izany.",
        "2": "Eo amin\u2019ny toerana famonoana ny fanatitra dorana no hamonoana ny fanatitra noho ny heloka, ary hafafy eo amin\u2019ireo lafin\u2019ny alitara ny ra.",
        "3": "Raha ny tavin\u2019ilay fanatitra kosa, dia ireto avy no hatolotra: Ny rambony matavy, sy ny taviny manarona ny tsinainy,",
        "4": "ary ny voa roa sy ny taviny eo amboniny, izany hoe ilay eo amin\u2019ny tehezany. Fa ny taviny eo amin\u2019ny aty kosa hesoriny miaraka amin\u2019ny voa.",
        "5": "Dia hodoran\u2019ny mpisorona eo ambony alitara ireo mba hidona-tsetroka, ho fanatitra atao anaty afo ho an\u2019i Jehovah. Fanatitra noho ny heloka izany.",
        "6": "Ny lahy rehetra, izay mpisorona, no hihinana izany, ka ao amin\u2019ny toerana masina no hihinanany azy. Zavatra masina indrindra izany.",
        "7": "Toy ny fanatitra noho ny ota ihany ny fanatitra noho ny heloka. Iray ihany ny lal\u00e0na momba azy ireo. Ary ho lasan\u2019ilay mpisorona mandrakotra fahotana amin\u2019ny alalan\u2019io fanatitra io izany.",
        "8": "\u201c\u2018Ho lasan\u2019ilay mpisorona manolotra ny fanatitra dorana aterin\u2019olona kosa ny hoditr\u2019izany fanatitra izany.",
        "9": "\u201c\u2018Ary ny fanatitra varimbazaha rehetra izay natao tao anaty lafaoro, na nendasina tao anaty vilany misy menaka, na nandrahoina tao anaty lasitra, dia an\u2019ilay mpisorona manolotra izany. Eny, ho lasany izany.",
        "10": "Fa ho an\u2019ny zanakalahin\u2019i Arona rehetra kosa izay fanatitra varimbazaha nafangaro menaka na maina. Atao mitovy ny an\u2019ny tsirairay.",
        "11": "\u201c\u2018Izao kosa no lal\u00e0na momba ny sorona iombonana hatolotra ho an\u2019i Jehovah:",
        "12": "Raha ho sorona fisaorana no anolorana azy, dia ireto avy no hampiarahina aminy: Mofo boribory tsy misy lalivay sady nafangaro menaka, sy mofo fisaka tsy misy lalivay sady nohosorana menaka, ary mofo boribory natao tamin\u2019ny lafarinina tsara toto efa vonto menaka sady mbola nafangaro menaka.",
        "13": "Hatolotra miaraka amin\u2019ny mofo boribory misy lalivay, sy miaraka amin\u2019ny sorona iombonana atao sorona fisaorana, ilay fanatitra.",
        "14": "Hakana iray avy ireo mofo ireo, ka hatolotra ho anjara masina ho an\u2019i Jehovah. Dia ho lasan\u2019ilay mpisorona mamafy ny ran\u2019ny sorona iombonana izany.",
        "15": "Ary hohanina amin\u2019ny andro anolorana azy ny henan\u2019ny sorona iombonana atao sorona fisaorana, fa tsy tokony hisy hotehiriziny mandra-maraina.",
        "16": "\u201c\u2018Ary raha fanatitra fanefana voady na fanatitra an-tsitrapo ny sorona atolony, dia amin\u2019ny andro anolorany ilay sorona no ihinanany azy. Azo hanina ny ampitso anefa ny ambiny.",
        "17": "Fa hodorana kosa ny ambin\u2019ny hena amin\u2019ilay sorona, raha misy tavela amin\u2019ny andro fahatelo.",
        "18": "Raha misy amin\u2019ny henan\u2019ilay sorona iombonana anefa hohanina amin\u2019ny andro fahatelo, dia tsy hahazo sitraka ilay nanolotra izany, ary tsy hekena ny fanatiny. Ho lasa zava-maloto izany, ary hampamoahina noho ny fahadisoany izay * mihinana amin\u2019izany.",
        "19": "Tsy tokony hohanina ny hena nikasika zava-maloto, fa hodorana. Fa ny hena hafa kosa, dia afaka mihinana azy izay rehetra madio.",
        "20": "\u201c\u2018Ary izay olona * mbola maloto nefa mihinana ny henan\u2019ny sorona iombonana ho an\u2019i Jehovah, dia haringana tsy ho eo amin\u2019ny fireneny.",
        "21": "Ary raha misy olona * mikasika zava-maloto, na fahalotoan\u2019olona izany na biby maloto, na zava-maharikoriko sady maloto, nefa mihinana amin\u2019ny henan\u2019ny sorona iombonana ho an\u2019i Jehovah, dia haringana tsy ho eo amin\u2019ny fireneny.\u2019\u201d",
        "22": "Ary hoy koa i Jehovah tamin\u2019i Mosesy:",
        "23": "\u201cLazao amin\u2019ny zanak\u2019Israely hoe: \u2018Aza mihinana tavin-kenan\u2019omby, na tavin-kenan\u2019ny vantotr\u2019ondrilahy, na tavin-kenan\u2019osy.",
        "24": "Ny tavin\u2019ny biby maty ho azy na noviraviraim-biby, dia azonareo ampiasaina amin-javatra hafa na inona na inona, fa tsy azonareo hanina mihitsy.",
        "25": "Fa izay mihinana amin\u2019ny tavin\u2019ny biby atolony ho fanatitra atao anaty afo ho an\u2019i Jehovah, dia haringana tsy ho eo amin\u2019ny fireneny.",
        "26": "\u201c\u2018Aza mihinana ra, na ram-borona izany na ram-biby hafa, any amin\u2019izay rehetra onenanareo.",
        "27": "Izay * mihinana ra dia haringana tsy ho eo amin\u2019ny fireneny.\u2019\u201d",
        "28": "Ary hoy koa i Jehovah tamin\u2019i Mosesy:",
        "29": "\u201cLazao amin\u2019ny zanak\u2019Israely hoe: \u2018Izay manolotra sorona iombonana ho an\u2019i Jehovah dia haka ampahany amin\u2019izany mba hateriny ho an\u2019i Jehovah.",
        "30": "Ary hoentiny ho fanatitra atao anaty afo ho an\u2019i Jehovah ny tavin-kena sy ny tratran\u2019ilay biby. Hoentiny ilay tratrany sy ny tavin-kena, ka hahetsiketsiny * ho fanatitra ahetsiketsika eo anatrehan\u2019i Jehovah.",
        "31": "Ary hodoran\u2019ny mpisorona eo ambony alitara ny tavin-kena mba hidona-tsetroka, fa ny tratrany kosa ho an\u2019i Arona sy ny zanany lahy.\u2019",
        "32": "\u201c\u2018Ary homenareo ho anjara masina ho an\u2019ny mpisorona ny fe ankavanan\u2019ny sorona iombonana hatolotrareo.",
        "33": "Ho anjaran\u2019ilay zanakalahin\u2019i Arona manolotra ny ran\u2019ny sorona iombonana sy ny tavin-kena, ilay fe ankavanana.",
        "34": "Ary ny tratra izay atao fanatitra ahetsiketsika sy ny fe atao anjara masina, dia alaiko avy amin\u2019ny sorona iombonana aterin\u2019ny zanak\u2019Israely, ka homeko an\u2019i Arona mpisorona sy ny zanany lahy: Ho fitsipika mandritra ny fotoana tsy voafetra izany.",
        "35": "\u201c\u2018Izany no anjaran\u2019ny mpisorona, dia i Arona sy ny zanany lahy, avy tamin\u2019ny fanatitra atao anaty afo ho an\u2019i Jehovah, nanomboka tamin\u2019ny andro nanaovana azy ireo ho mpisorona teo anatrehan\u2019i Jehovah.",
        "36": "Fa efa nandidy ny hanomezana azy ireo izany i Jehovah, tamin\u2019ny andro nanosorany azy ireo teo amin\u2019ny zanak\u2019Israely. Lal\u00e0na mandritra ny fotoana tsy voafetra izany, ho an\u2019ny taranany.\u2019\u201d",
        "37": "Izany no lal\u00e0na momba ny fanatitra dorana, ny fanatitra varimbazaha, ny fanatitra noho ny ota, ny fanatitra noho ny heloka, ny sorona atao mba hametrahana mpisorona eo amin\u2019ny toerany, ary ny sorona iombonana.",
        "38": "Araka izay nandidian\u2019i Jehovah an\u2019i Mosesy teo an-tendrombohitra Sinay izany, tamin\u2019ny andro nandidiany ny zanak\u2019Israely hanolotra fanatitra ho an\u2019i Jehovah tany an-tany efitr\u2019i Sinay."
    },
    "8": {
        "1": "Ary hoy i Jehovah tamin\u2019i Mosesy:",
        "2": "\u201cEnto i Arona sy ny zanany lahy sy ny fitafian\u2019izy ireo sy ny menaka masina fanosorana sy ny omby atao fanatitra noho ny ota sy ny ondrilahy roa ary ny harona fasiana mofo tsy misy lalivay.",
        "3": "Ary vorio eo amin\u2019ny fidirana amin\u2019ny tranolay fihaonana ny vahoaka manontolo.\u201d",
        "4": "Koa nanao araka izay nandidian\u2019i Jehovah i Mosesy, ka nivory teo amin\u2019ny fidirana amin\u2019ny tranolay fihaonana ny vahoaka.",
        "5": "Ary hoy i Mosesy tamin\u2019izy ireo: \u201cIzao zavatra izao no nasain\u2019i Jehovah hatao.\u201d",
        "6": "Dia nampanatonin\u2019i Mosesy i Arona sy ny zanany lahy ka nosasany tamin\u2019ny rano.",
        "7": "Ary nampanaoviny an\u2019i Arona ny akanjo lava, sy ny fehikibo lamba, sy ny akanjo ivelany tsy misy tanany, ary ny efoda. Nampanaoviny azy koa ny fehikibon\u2019ny efoda, ka io no nangejany ny efoda hipetaka tsara taminy.",
        "8": "Avy eo, dia nampanaoviny azy ny saron-tratra, ary nataony tao amin\u2019ny saron-tratra ny Orima sy ny Tomima.",
        "9": "Dia napetrany teo amin\u2019ny lohan\u2019i Arona ny satroka lamba, * ary nataony teo anoloana tamin\u2019ilay satroka ny takela-bolamena mamirapiratra, izay famantarana masina hoe voatokana izy. Araka izay nandidian\u2019i Jehovah azy no nataon\u2019i Mosesy.",
        "10": "Ary nalain\u2019i Mosesy ny menaka masina fanosorana, ary nohosorany ny tranolay sy ny zava-drehetra tao, ka nohamasininy.",
        "11": "Dia naka tamin\u2019ilay menaka izy, ka nafafiny impito teo ambony alitara. Ary nohosorany ny alitara sy ny fitaovana rehetra miaraka aminy, ary ny kovetabe sy ny tongony, mba hanamasinana an\u2019ireo.",
        "12": "Nandrarahany menaka masina fanosorana ny lohan\u2019i Arona tamin\u2019ny farany, ka nohosorany izy hanamasinana azy.",
        "13": "Dia nampanatonin\u2019i Mosesy ireo zanakalahin\u2019i Arona ka nampanaoviny akanjo lava sy fehikibo lamba. Ary nataony nihodidina tamin\u2019ny lohan\u2019izy ireo ny fehiloha, * araka izay nandidian\u2019i Jehovah an\u2019i Mosesy.",
        "14": "Nentin\u2019i Mosesy ny omby atao fanatitra noho ny ota. Ary nametraka ny tanany teo amin\u2019ny lohan\u2019ilay omby i Arona sy ny zanany lahy.",
        "15": "Dia novonoin\u2019i Mosesy ilay omby, ary nalainy tamin\u2019ny rantsantanany iray ny ra, ka nahosony teo amin\u2019ireo tandroky ny alitara teo amin\u2019ny zorony efatra. Ary nodioviny ho afaka tamin\u2019ny ota ny alitara. Fa ny ambin-dra kosa nararany teo am-pototry ny alitara mba hanamasinany azy, ka handrakofam-pahotana eo amboniny.",
        "16": "Dia nalain\u2019i Mosesy daholo ny tavin-tsinain\u2019ilay omby sy ny taviny teo amin\u2019ny aty ary ny voa roa sy ny tavin\u2019ireo, ka nodorany teo ambony alitara mba hidona-tsetroka.",
        "17": "Ary nasainy nodorana teny ivelan\u2019ny toby ilay omby sy ny hodiny sy ny henany ary ny tainy, araka izay nandidian\u2019i Jehovah an\u2019i Mosesy.",
        "18": "Ary nampanatoniny ny ondrilahy atao fanatitra dorana. Dia nametraka ny tanany teo amin\u2019ny lohan\u2019ilay ondrilahy i Arona sy ny zanany lahy.",
        "19": "Dia novonoin\u2019i Mosesy ilay ondry, ary nafafiny teo amin\u2019ireo lafin\u2019ny alitara ny ra.",
        "20": "Ary norasarasainy ilay ondrilahy, ka nodorany mba hidona-tsetroka ny lohany sy ny vatany efa voarasarasa ary ny jaborany.",
        "21": "Ary nosasany tamin\u2019ny rano ny tsinain\u2019ilay ondry sy ny ranjony. Avy eo, dia nodorany teo ambony alitara ilay ondrilahy manontolo mba hidona-tsetroka. Fanatitra dorana izany ho hanitra mampitony. Fanatitra atao anaty afo ho an\u2019i Jehovah izany, araka izay nandidian\u2019i Jehovah an\u2019i Mosesy.",
        "22": "Dia nampanatoniny ilay ondrilahy faharoa, izay atao sorona mba hametrahana mpisorona eo amin\u2019ny toerany. Ary nametraka ny tanany teo amin\u2019ny lohan\u2019ilay ondry i Arona sy ny zanany lahy.",
        "23": "Dia novonoin\u2019i Mosesy ilay ondry ary nakany ny rany, ka nataony teo amin\u2019ny ravintsofin\u2019i Arona ankavanana sy ny ankiben-tanany ankavanana ary ny ankiben-tongony ankavanana.",
        "24": "Avy eo, dia nampanatonin\u2019i Mosesy ireo zanakalahin\u2019i Arona, ary nasiany ra ny ravintsofin\u2019izy ireo ankavanana sy ny ankiben-tanany ankavanana ary ny ankiben-tongony ankavanana. Dia nafafiny teo amin\u2019ireo lafin\u2019ny alitara ny ambin-dra.",
        "25": "Ary nalainy ny tavin\u2019ilay ondry sy ny rambony matavy, sy ny taviny rehetra teo amin\u2019ny tsinainy sy ny taviny teo amin\u2019ny aty sy ny voa roa sy ny tavin\u2019ireo ary ny feny ankavanana.",
        "26": "Ary naka mofo tao anatin\u2019ilay harona fasiana mofo tsy misy lalivay teo anatrehan\u2019i Jehovah izy, ka nakany iray avy ny mofo boribory tsy misy lalivay, sy ny mofo boribory misy menaka, ary ny mofo fisaka. Napetrany teo ambonin\u2019ny tavin\u2019ilay ondry sy ilay feny ankavanana ireo.",
        "27": "Dia napetrany teo amin\u2019ny felatanan\u2019i Arona sy ny zanany lahy ireo rehetra ireo, ka nahetsiketsiny ho fanatitra ahetsiketsika eo anatrehan\u2019i Jehovah.",
        "28": "Nalain\u2019i Mosesy teny am-pelatanan\u2019izy ireo izany avy eo ka nodorany teo ambony alitara, teo ambony fanatitra dorana, mba hidona-tsetroka. Sorona atao mba hametrahana mpisorona eo amin\u2019ny toerany izany, ho hanitra mampitony. Fanatitra atao anaty afo ho an\u2019i Jehovah izany.",
        "29": "Ary nalain\u2019i Mosesy ny tratran\u2019ilay ondry ka nahetsiketsiny ho fanatitra ahetsiketsika eo anatrehan\u2019i Jehovah. Anjaran\u2019i Mosesy avy tamin\u2019ilay ondrilahy izay atao sorona mba hametrahana mpisorona eo amin\u2019ny toerany izany, araka izay nandidian\u2019i Jehovah.",
        "30": "Dia nakan\u2019i Mosesy ny menaka masina fanosorana sy ny ra teo ambony alitara, ka nafafiny tamin\u2019i Arona sy ny fitafiany, sy tamin\u2019ny zanany lahy sy ny fitafian\u2019ireo. Toy izany no nanamasinany an\u2019i Arona sy ny fitafiany, ary ny zanany lahy sy ny fitafian\u2019ireo.",
        "31": "Dia hoy i Mosesy tamin\u2019i Arona sy ny zanany lahy: \u201cAndrahoy eo amin\u2019ny fidirana amin\u2019ny tranolay fihaonana ny hena, ary eo ianareo no hihinana azy, miaraka amin\u2019ny mofo avy tao anatin\u2019ilay harona fampiasa rehefa mametraka mpisorona eo amin\u2019ny toerany. Nodidiana mantsy aho hoe: \u2018Hihinana izany i Arona sy ny zanany lahy.\u2019",
        "32": "Ary hodoranareo ny ambin\u2019ny hena sy ny mofo.",
        "33": "Ary aza miala eo amin\u2019ny fidirana amin\u2019ny tranolay fihaonana mandritra ny fito andro, mandra-pahatapitry ny andro ametrahana anareo eo amin\u2019ny toeranareo, satria hila fito andro ny fanomezana fahefana * anareo ho mpisorona.",
        "34": "Tahaka iny natao androany iny no nasain\u2019i Jehovah hatao mba handrakofana ny fahotanareo.",
        "35": "Ary hijanona fito andro eo amin\u2019ny fidirana amin\u2019ny tranolay fihaonana ianareo, na andro na alina. Ary hajao ilay fotoam-piambenana tsy maintsy atao sy takin\u2019i Jehovah, mba tsy ho faty ianareo, fa izany no nandidiana ahy.\u201d",
        "36": "Dia nataon\u2019i Arona sy ny zanany lahy izay rehetra nandidian\u2019i Jehovah tamin\u2019ny alalan\u2019i Mosesy."
    },
    "9": {
        "1": "Ary niantso an\u2019i Arona sy ny zanany lahy ary ny anti-panahin\u2019ny Israely i Mosesy tamin\u2019ny andro fahavalo.",
        "2": "Dia hoy izy tamin\u2019i Arona: \u201cMak\u00e0 zanak\u2019omby ho fanatitra noho ny ota, sy ondrilahy ho fanatitra dorana, izay samy tsy misy kilema, ka atolory eo anatrehan\u2019i Jehovah.",
        "3": "Fa izao kosa no holazainao amin\u2019ny zanak\u2019Israely: \u2018Mak\u00e0 osilahy ho fanatitra noho ny ota, ary zanak\u2019omby sy ondrilahy kely, izay herintaona avy sady tsy misy kilema, ho fanatitra dorana,",
        "4": "ary omby sy ondrilahy ho sorona iombonana, mba hatao sorona eo anatrehan\u2019i Jehovah. Ary mak\u00e0 koa fanatitra varimbazaha nafangaro menaka. Anio mantsy no hisehoan\u2019i Jehovah aminareo.\u2019\u201d",
        "5": "Dia nentin\u2019izy ireo teo anoloan\u2019ny tranolay fihaonana ny zavatra nandidian\u2019i Mosesy. Ary nanatona ny vahoaka manontolo, ka nijoro teo anatrehan\u2019i Jehovah.",
        "6": "Ary hoy i Mosesy: \u201cIzao no nasain\u2019i Jehovah hataonareo, mba hisehoan\u2019ny voninahitr\u2019i Jehovah aminareo.\u201d",
        "7": "Hoy koa izy tamin\u2019i Arona: \u201cManat\u00f2na ny alitara, ary atolory ny fanatitrao, dia ny fanatitra noho ny ota sy ny fanatitra dorana, ka manaova fandrakofam-pahotana ho anao sy ho an\u2019ny fokonao, ary atolory ny fanatitry ny vahoaka ka manaova fandrakofam-pahotana ho azy ireo, araka izay nandidian\u2019i Jehovah.\u201d",
        "8": "Dia nanatona ny alitara avy hatrany i Arona, ka namono ny zanak\u2019omby atao fanatitra noho ny ota, izay atolotra ho an\u2019ny tenany.",
        "9": "Ary natolotr\u2019ireo zanany lahy azy ny ra, dia natsobok\u2019i Arona tao ny rantsantanany iray, ka nahosony teo amin\u2019ireo tandroky ny alitara ny ra. Fa ny ambin-dra kosa nararany teo am-pototry ny alitara.",
        "10": "Ary nodorany teo ambony alitara mba hidona-tsetroka ny tavin-kena sy ny voa ary ny taviny teo amin\u2019ny aty, izay samy avy tamin\u2019ilay fanatitra noho ny ota, araka izay nandidian\u2019i Jehovah an\u2019i Mosesy.",
        "11": "Ary nodorany teny ivelan\u2019ny toby ny henany sy ny hodiny.",
        "12": "Dia novonoin\u2019i Arona ny fanatitra dorana. Ary natolotr\u2019ireo zanany lahy azy ny ra, ka nafafiny teo amin\u2019ireo lafin\u2019ny alitara.",
        "13": "Natolotr\u2019izy ireo azy koa ny fanatitra dorana efa voarasarasa sy ny lohany, ka nodorany teo ambony alitara mba hidona-tsetroka.",
        "14": "Ary nosasany ny tsinain\u2019ilay fanatitra sy ny ranjony ka nodorany teo ambony fanatitra dorana, mba hidona-tsetroka teo ambony alitara.",
        "15": "Dia natolony ny fanatitry ny vahoaka, ka nalainy ny osy atao fanatitra noho ny ota, izay atolotra ho an\u2019ny vahoaka. Ary novonoiny izany ka nataony fanatitra noho ny ota, toy ilay voalohany.",
        "16": "Dia natolony ny fanatitra dorana, ka nataony araka ny efa fanao.",
        "17": "Avy eo, dia natolony ny fanatitra varimbazaha ary nakany eran-tanan\u2019ila, ka nodorany teo ambony alitara mba hidona-tsetroka. Ankoatra an\u2019ilay fanatitra dorana tamin\u2019ny maraina izany.",
        "18": "Taorian\u2019izay, dia novonoiny ny omby, sy ilay ondrilahy atao sorona iombonana, izay atolotra ho an\u2019ny vahoaka. Ary natolotr\u2019ireo zanakalahin\u2019i Arona azy ny ra, ka nafafiny teo amin\u2019ireo lafin\u2019ny alitara.",
        "19": "Fa ny tavin\u2019ilay omby, sy ny rambo matavin\u2019ilay ondrilahy, sy ny tavy manarona ny tsinay sy ny voa ary ny tavy eo amin\u2019ny aty kosa",
        "20": "nataon\u2019ireo zanakalahin\u2019i Arona teo ambonin\u2019ny tratran-kena. Ary nodoran\u2019i Arona mba hidona-tsetroka teo ambony alitara izany.",
        "21": "Fa ny tratran\u2019ireo biby sy ny feny ankavanana kosa nahetsiketsiny ho fanatitra ahetsiketsika eo anatrehan\u2019i Jehovah, araka izay nandidian\u2019i Mosesy.",
        "22": "Ary nanandratra ny tanany tandrifin\u2019ny vahoaka i Arona ka nitso-drano azy. Dia nidina izy, rehefa avy nanolotra ny fanatitra noho ny ota sy ny fanatitra dorana ary ny sorona iombonana.",
        "23": "Ary niditra tao amin\u2019ny tranolay fihaonana i Mosesy sy Arona. Nivoaka izy roa lahy avy eo, ka nitso-drano ny vahoaka. Koa niseho tamin\u2019ny olona rehetra ny voninahitr\u2019i Jehovah,",
        "24": "ary nisy afo nivoaka avy teo anatrehan\u2019i Jehovah, ka nandoro tanteraka ny fanatitra dorana sy ireo taviny teo ambony alitara. Nihorakoraka ny olona rehetra raha vao nahita izany, ka niankohoka."
    },
    "10": {
        "1": "Avy eo, dia naka ny fitondrany afo i Nadaba sy Abiho zanakalahin\u2019i Arona, ka samy nitondra ny azy, ary nanisy afo tao anatiny sy emboka manitra teo amboniny. Dia nanolotra afo tsy ara-dal\u00e0na teo anatrehan\u2019i Jehovah izy roa lahy, nefa tsy nandidian\u2019Andriamanitra azy izany.",
        "2": "Koa nisy afo nivoaka avy teo anatrehan\u2019i Jehovah ka nandoro azy roa lahy, ary maty teo anatrehan\u2019i Jehovah izy.",
        "3": "Dia hoy i Mosesy tamin\u2019i Arona: \u201cIzao no lazain\u2019i Jehovah: \u2018Aoka hanamasina ahy ireo akaiky ahy, ary aoka homem-boninahitra eo anatrehan\u2019ny rehetra aho.\u2019\u201d Koa tsy nahateny i Arona.",
        "4": "Ary nantsoin\u2019i Mosesy i Misaela sy Elizafana, zanak\u2019i Oziela dadatoan\u2019i Arona, ka hoy izy: \u201cAvia, ka esory eo anoloan\u2019ny toerana masina ny rahalahinareo, ary ento any ivelan\u2019ny toby.\u201d",
        "5": "Dia tonga ireo, ka nobatainy izy roa lahy izay mbola nanao akanjo lava, ka nentiny nankany ivelan\u2019ny toby, araka izay nolazain\u2019i Mosesy.",
        "6": "Dia hoy i Mosesy tamin\u2019i Arona sy tamin\u2019i Eleazara sy Itamara zanany lahy: \u201cAza avela hisavoritaka ny volonareo, ary aza rovitina ny akanjonareo, mba tsy ho faty ianareo, ary mba tsy ho tezitra amin\u2019ny vahoaka manontolo izy. Fa ny rahalahinareo, dia ny taranak\u2019Israely manontolo, no hitomany noho ny namonoan\u2019i Jehovah azy roa lahy tamin\u2019ny afo.",
        "7": "Aza miala eo amin\u2019ny fidirana amin\u2019ny tranolay fihaonana ianareo sao maty. Nasiana menaka masina fanosorana avy amin\u2019i Jehovah mantsy ianareo.\u201d Dia nanao araka ny tenin\u2019i Mosesy ireo.",
        "8": "Ary hoy i Jehovah tamin\u2019i Arona:",
        "9": "\u201cAza misotro divay na toaka ianao sy ny zanakao lahy, rehefa miditra ao amin\u2019ny tranolay fihaonana mba tsy ho faty ianareo. Lal\u00e0na mandritra ny fotoana tsy voafetra izany, ho an\u2019ny taranakareo,",
        "10": "mba hahaizanareo hanavaka ny zavatra masina sy ny tsy masina ary ny maloto sy ny madio,",
        "11": "sady mba hampianarana ny zanak\u2019Israely ny fitsipika rehetra nolazain\u2019i Jehovah tamin\u2019izy ireo tamin\u2019ny alalan\u2019i Mosesy.\u201d",
        "12": "Dia hoy i Mosesy tamin\u2019i Arona sy tamin\u2019i Eleazara sy Itamara, zanany lahy sisa: \u201cAlaivo ny fanatitra varimbazaha, ambin\u2019ny fanatitra natao tao anaty afo ho an\u2019i Jehovah, ka hano tsy misy lalivay, eo akaikin\u2019ny alitara, satria zavatra masina indrindra izany.",
        "13": "Hohaninareo ao amin\u2019ny toerana masina izany, satria anjaranao sy ny zanakao lahy avy amin\u2019ny fanatitra atao anaty afo ho an\u2019i Jehovah, fa izany no nandidiana ahy.",
        "14": "Ary hohaninareo ny tratra atao fanatitra ahetsiketsika sy ny fe atao anjara masina. Ianao sy ny zanakao lahy ary ny zanakao vavy no hihinana izany ao amin\u2019ny toerana madio. Efa nomena ho anjaranao sy ny zanakao mantsy izany, avy amin\u2019ny sorona iombonana aterin\u2019ny zanak\u2019Israely.",
        "15": "Ary hoentin\u2019izy ireo ny fe izay anjara masina, sy ny tratra atao fanatitra ahetsiketsika, ary ny tavin\u2019ny fanatitra atao anaty afo, mba hanetsiketsehany ny fanatitra ahetsiketsika, eo anatrehan\u2019i Jehovah. Ary ho anjaranao sy ny zanakao mandritra ny fotoana tsy voafetra izany, araka izay nandidian\u2019i Jehovah.\u201d",
        "16": "Ary nitady fatratra an\u2019ilay osy atao fanatitra noho ny ota i Mosesy, nefa efa nodorana ilay izy. Koa tezitra tamin\u2019i Eleazara sy Itamara, zanakalahin\u2019i Arona sisa, izy ka nanao hoe:",
        "17": "\u201cFa nahoana no tsy nohaninareo tao amin\u2019ny toerana masina ilay fanatitra noho ny ota? Zavatra masina indrindra iny, ary nomeny anareo mba hitondranareo ny fahadisoan\u2019ny vahoaka, handrakofana ny fahotany eo anatrehan\u2019i Jehovah!",
        "18": "Jereo fa tsy nentina tao amin\u2019ny toerana masina ny rany. Tokony ho nohaninareo tao amin\u2019ny toerana masina mihitsy iny fanatitra iny, araka izay nandidiana ahy.\u201d",
        "19": "Dia hoy i Arona tamin\u2019i Mosesy: \u201cEfa nitondra ny fanatiny teo anatrehan\u2019i Jehovah izy roa lahy androany, ka nanolotra fanatitra noho ny ota sy fanatitra dorana. Izaho anefa ity mbola ao anatin\u2019izao fahoriana izao. Koa raha nihinana ny fanatitra noho ny ota aho androany, ho nankasitrahan\u2019i Jehovah ve izany?\u201d",
        "20": "Nony nandre izany i Mosesy, dia hitany fa nety izany."
    },
    "11": {
        "1": "Ary hoy i Jehovah tamin\u2019i Mosesy sy Arona:",
        "2": "\u201cLazao amin\u2019ny zanak\u2019Israely hoe: \u2018Izao no zavamananaina azonareo hanina, amin\u2019ny biby rehetra manan-tongotra efatra ambonin\u2019ny tany:",
        "3": "Ny biby mandinika * rehetra izay mivaky kitro ka misaraka tsara ny kitrony no azonareo hanina.",
        "4": "\u201c\u2018Izao ihany no tsy azonareo hanina, amin\u2019ny biby mandinika sy mivaky kitro: Ny rameva, satria mandinika izy saingy tsy mivaky kitro. Maloto aminareo izy.",
        "5": "Toy izany koa ny bitrom-bato, satria mandinika izy saingy tsy mivaky kitro. Maloto aminareo izy.",
        "6": "Toy izany koa ny bitrodia, satria mandinika izy saingy tsy mivaky kitro. Maloto aminareo izy.",
        "7": "Toy izany koa ny kisoa, satria mivaky kitro izy sady misaraka tsara ny kitrony, saingy tsy mandinika. Maloto aminareo izy.",
        "8": "Aza mihinana amin\u2019ny henan\u2019ireny, ary aza mikasika ny fatiny. Maloto aminareo ireny.",
        "9": "\u201c\u2018Izao no azonareo hanina, amin\u2019izay rehetra ao anaty rano: Izay rehetra misy vombony sy kirany, na ao anaty rano izany na ao an-dranomasina na ao an-drenirano, dia azonareo hanina.",
        "10": "Amin\u2019ny biby rehetra mifanaretsaka ao anaty rano sy ny zavamananaina * rehetra ao anaty rano, dia zava-maharikoriko aminareo ny biby tsy misy vombony sy kirany, na ao an-dranomasina izany na ao an-drenirano.",
        "11": "Eny, ho zava-maharikoriko ireny aminareo. Aza mihinana amin\u2019ny nofony, ary aoka haharikoriko anareo ny fatiny.",
        "12": "Izay rehetra ao anaty rano ka tsy misy vombony sy kirany dia zava-maharikoriko aminareo.",
        "13": "\u201c\u2018Ireto avy ny zava-maharikoriko aminareo amin\u2019ny biby manidina, ka tsy tokony hohanina fa zava-maharikoriko: Ny voromahery, ny hitsikitsika mpihinan-trondro, ny vaotoro mainty,",
        "14": "ny papango mena, ny karazana papango mainty rehetra,",
        "15": "ny karazana goaika rehetra,",
        "16": "ny aotirisy, ny vorondolo, ny varevaka, ny karazana hitsikitsika lehibe rehetra,",
        "17": "ny vorondolo kely, ny sakaizamboay, ny vorondolo lava sofina,",
        "18": "ny gisa mpanidina, ny gisandrano, ny vaotoro,",
        "19": "ny vanobe, ny karazana vano rehetra, ny takodara, ary ny ramanavy.",
        "20": "Zava-maharikoriko aminareo koa ny bibikely rehetra manana elatra sady mifanaretsaka, ary mandeha amin\u2019ny tongotra efatra.",
        "21": "\u201c\u2018Izao ihany no azonareo hanina amin\u2019ny bibikely rehetra manana elatra sady mifanaretsaka, izay mandeha amin\u2019ny tongotra efatra: Ireo manana fe itsambikinana, dia fe avo kokoa noho ny tongony mba hitsambikinany eo amin\u2019ny tany.",
        "22": "Amin\u2019ireny dia ireto no azonareo hanina: Ny karazana valala rehetra mpifindra monina, ny karazana valala fihinana rehetra, ny karazana angelikary rehetra, ary ny karazana valala hafa rehetra.",
        "23": "Zava-maharikoriko aminareo ny bibikely hafa rehetra manana elatra sady mifanaretsaka, ary manan-tongotra efatra.",
        "24": "Koa ireny no hahatonga anareo haloto. Ary haloto mandra-paharivan\u2019ny andro izay mikasika ny fatin\u2019ireny.",
        "25": "Izay mitondra ny fatin\u2019ireny dia hanasa ny akanjony, ary haloto mandra-paharivan\u2019ny andro.",
        "26": "\u201c\u2018Maloto aminareo ny biby rehetra manan-tongotra efatra, izay mivaky kitro nefa tsy misaraka tsara ny kitrony ary tsy mandinika. Haloto izay mikasika azy.",
        "27": "Ary izay biby rehetra mandeha amin\u2019ny faladiany, ka anisan\u2019ny zavamananaina mandeha amin\u2019ny tongotra efatra, dia maloto aminareo. Haloto mandra-paharivan\u2019ny andro izay mikasika ny fatin\u2019ireny.",
        "28": "Izay mitondra ny fatin\u2019ireny dia hanasa ny akanjony, ary haloto mandra-paharivan\u2019ny andro. Maloto aminareo ireny.",
        "29": "\u201c\u2018Ary amin\u2019ny biby mifanaretsaka ambonin\u2019ny tany, dia izao no maloto aminareo: Ny voalavo mpihady tany, ny voalavo mpitsambikina, ny karazana androngo rehetra,",
        "30": "ny katsatsaka, ny androngobe, ny androngon-drano, ny androngom-pasika, ary ny tanalahy.",
        "31": "Ireo no maloto aminareo, amin\u2019ny biby mifanaretsaka rehetra. Haloto mandra-paharivan\u2019ny andro izay mikasika ny fatiny.",
        "32": "\u201c\u2018Haloto izay zavatra ilatsahan\u2019ny fatin\u2019ny iray amin\u2019ireo, na fitoeran-javatra vita amin\u2019ny hazo izany, na akanjo, na hoditra na lamba gony. Hatao anaty rano daholo izay fitoeran-javatra fampiasanareo, ka haloto mandra-paharivan\u2019ny andro, ary hadio avy eo.",
        "33": "Ary raha misy ilatsahan\u2019ny fatin\u2019ny iray amin\u2019ireo ny fitoeran-javatra vita amin\u2019ny tanimanga, dia haloto izay ao anatiny, ary hopotehinareo ilay izy.",
        "34": "Haloto izay sakafo nilatsahan\u2019ny rano avy tamin\u2019ilay fitoeran-javatra, ary haloto koa izay zava-pisotro ao anatin\u2019izay fitoeran-javatra nilatsahan\u2019ilay rano.",
        "35": "Haloto izay zavatra ilatsahan\u2019ny iray amin\u2019ny fatin\u2019ireo biby ireo, na lafaoro izany, na fametrahana siny, ka tokony hopotehina. Maloto izany, ka zava-maloto aminareo.",
        "36": "Ny loharano sy ny lavaka fanangonan-drano ihany no hitoetra ho madio, fa haloto kosa izay olona mikasika ny fatin\u2019ireo biby ireo.",
        "37": "Ary raha misy amin\u2019ny fatin\u2019ireo biby ireo latsaka eo amin\u2019ny voa hafafy, dia mbola madio ihany izany voa izany.",
        "38": "Fa raha nolemana kosa ny voa, nefa nilatsahan-javatra avy tamin\u2019ny fatin\u2019ireo biby ireo, dia maloto aminareo izany voa izany.",
        "39": "\u201c\u2018Ary raha misy maty ny biby fihinanareo, dia haloto mandra-paharivan\u2019ny andro izay mikasika ny fatiny.",
        "40": "Hanasa ny akanjony izay mihinana amin\u2019ilay fatim-biby, ary haloto mandra-paharivan\u2019ny andro. Hanasa ny akanjony koa izay mitondra ilay fatim-biby, ary haloto mandra-paharivan\u2019ny andro.",
        "41": "Zava-maharikoriko izay biby rehetra mifanaretsaka ambonin\u2019ny tany, ka tsy azo hanina.",
        "42": "Amin\u2019ny biby rehetra mifanaretsaka ambonin\u2019ny tany, dia tsy azonareo hanina ny biby mikisaka amin\u2019ny kibony sy mandeha amin\u2019ny tongotra efatra na amin\u2019ny tongotra maro be, satria zava-maharikoriko ireny.",
        "43": "Mitandrema ianareo sao ho tonga zava-maharikoriko noho ny amin\u2019ny biby mifanaretsaka. Ary aza mandoto tena amin\u2019ireny, ka ho lasa maloto.",
        "44": "Fa izaho no Jehovah Andriamanitrareo. Hamasino ny tenanareo, ary aoka ho masina ianareo, satria masina aho. Koa aza mandoto tena amin\u2019ny biby mifanaretsaka, izay mihetsiketsika eny ambonin\u2019ny tany.",
        "45": "Fa izaho no Jehovah izay nitondra anareo niakatra avy tany Ejipta mba hasehoko aminareo fa Andriamanitra aho. Koa aoka ho masina ianareo, satria masina aho.",
        "46": "\u201c\u2018Izany no lal\u00e0na momba ny biby manan-tongotra efatra sy ny biby manidina sy ny zavamananaina * rehetra mihetsiketsika ao anaty rano, ary ny biby * rehetra mifanaretsaka ambonin\u2019ny tany,",
        "47": "mba hanavahana ny maloto sy ny madio, ary ny zavamananaina azo hanina sy ny tsy azo hanina.\u2019\u201d"
    },
    "12": {
        "1": "Ary hoy koa i Jehovah tamin\u2019i Mosesy:",
        "2": "\u201cLazao amin\u2019ny zanak\u2019Israely hoe: \u2018Raha misy vehivavy mitoe-jaza ka tera-dahy, dia haloto fito andro izy, toy ny amin\u2019ireo andro ahalotoany rehefa tonga fotoana.",
        "3": "Hoforana ny zaza amin\u2019ny andro fahavalo.",
        "4": "Ary hanadio ny tenany mandritra ny telo amby telopolo andro fanampiny ravehivavy, noho ny rany. Tsy hikasika zava-masina izy, na hiditra ao amin\u2019ny toerana masina mandra-pahatapitr\u2019ireo andro fidiovany.",
        "5": "\u201c\u2018Fa raha tera-bavy kosa izy, dia haloto efatra ambin\u2019ny folo andro, toy ny mandritra ny fadimbolany. Dia hanadio ny tenany mandritra ny enina amby enimpolo andro fanampiny izy, noho ny rany.",
        "6": "Rehefa tapitra ireo andro fidiovany noho ny niterahany zazalahy na zazavavy, dia hitondra ondrilahy kely tsy mihoatra ny herintaona izy, ho fanatitra dorana, ary zana-boromailala iray na domohina iray ho fanatitra noho ny ota. Ary hoentiny any amin\u2019ny mpisorona ireo, eo amin\u2019ny fidirana amin\u2019ny tranolay fihaonana.",
        "7": "Hanolotra izany eo anatrehan\u2019i Jehovah ny mpisorona, ka handrakotra ny fahotan-dravehivavy. Dia hadio ravehivavy raha ny amin\u2019ny faritra nivoahan\u2019ny rany. Izany no lal\u00e0na momba ny vehivavy tera-dahy na tera-bavy.",
        "8": "Raha tsy takatry ny volany ny ondry, dia hitondra domohina roa na zana-boromailala roa izy: Ny iray ho fanatitra dorana, ary ny iray ho fanatitra noho ny ota. Ary handrakotra ny fahotan-dravehivavy ny mpisorona, ka hadio ravehivavy.\u2019\u201d"
    },
    "13": {
        "1": "Ary hoy i Jehovah tamin\u2019i Mosesy sy Arona:",
        "2": "\u201cRaha toa ny hoditry ny olona iray ka misy mibontsimbontsina, na misy anakandroana na misy tasy, ary mitatra eo amin\u2019ny hodiny izany, ka lasa habokana, dia tsy maintsy entina any amin\u2019i Arona mpisorona izy, na any amin\u2019ny iray amin\u2019ireo mpisorona zanak\u2019i Arona.",
        "3": "Hozahan\u2019ny mpisorona ilay aretin-koditra, ka raha lasa fotsy ny volo eo aminy, sady lalina noho ny hoditra no fahitana an\u2019ilay aretina, dia habokana izany. Ary hozahan\u2019ny mpisorona izany, ka hambarany hoe maloto ilay olona.",
        "4": "Fa raha fotsy kosa ny tasy eo amin\u2019ny hoditra, ary tsy lalina noho ny hoditra no fahitana azy, sady tsy lasa fotsy ny volo eo aminy, dia hatokan-toerana fito andro ilay marary.",
        "5": "Ary hozahan\u2019ny mpisorona izy amin\u2019ny andro fahafito, ka raha hita fa tsy mihombo ilay aretina, ary tsy mitatra eo amin\u2019ny hoditra, dia hatokan-toerana fito andro indray izy.",
        "6": "\u201cHizaha azy fanindroany ny mpisorona amin\u2019ny andro fahafito, ka raha mihavasoka ilay faritra voa ary tsy mitatra eo amin\u2019ny hoditra, dia hambarany hoe madio ilay olona. Anakandroana izany. Hanasa ny akanjony ilay olona, ka hadio.",
        "7": "Fa raha tena mitatra eo amin\u2019ny hoditra kosa ilay anakandroana, taorian\u2019ny nisehoan\u2019ilay olona teo anatrehan\u2019ny mpisorona mba hanekena azy ho madio, dia hiseho fanindroany eo anatrehany izy.",
        "8": "Ary hozahan\u2019ny mpisorona ilay anakandroana, ka raha mitatra eo amin\u2019ny hoditra ilay izy, dia hambarany hoe maloto ilay olona. Habokana izany.",
        "9": "\u201cTsy maintsy entina any amin\u2019ny mpisorona ny olona iray raha misy habokana.",
        "10": "Ary hozahan\u2019ny mpisorona izany, ka raha misy mibontsimbontsina fotsy eo amin\u2019ny hoditra ary lasa fotsy koa ny volo eo, sady misy fery lalina hita eo amin\u2019izay mibontsimbontsina,",
        "11": "dia habokana efa ela teo amin\u2019ny hoditra izany. Koa hambaran\u2019ny mpisorona hoe maloto ilay olona. Tsy hatokan-toerana izy, satria maloto.",
        "12": "Fa raha tena mipoipoitra eo amin\u2019ny hoditra kosa ilay habokana, ka rakotry ny habokana ny hoditr\u2019ilay marary, hatrany an-tampon-dohany ka hatrany am-paladiany, araka izay faritra rehetra tazan\u2019ny mason\u2019ny mpisorona,",
        "13": "ary raha zahan\u2019ny mpisorona izany, ka hitany fa rakotry ny habokana ny hodiny, dia hambarany hoe madio ilay marary. Efa lasa fotsy daholo ilay izy. Madio ilay marary.",
        "14": "Fa haloto kosa izy amin\u2019ny andro isian\u2019ny fery lalina eo amin\u2019ny faritra voa.",
        "15": "Ary hojeren\u2019ny mpisorona ilay fery lalina, ka hambarany hoe maloto ilay olona, noho ilay fery lalina. Habokana izany.",
        "16": "Na, raha miverina amin\u2019ny laoniny ilay nofo nisy fery lalina, ka lasa fotsy, dia hankany amin\u2019ny mpisorona ilay olona.",
        "17": "Ary hozahan\u2019ny mpisorona izy, ka raha niova ho fotsy ilay faritra voa, dia hambarany hoe madio ilay marary.",
        "18": "\u201cRaha misy vay eo amin\u2019ny hoditra, ka efa sitrana,",
        "19": "ary misy mibontsimbontsina fotsy na tasy fotsy somary mena eo amin\u2019ilay nisy vay, dia hiseho any amin\u2019ny mpisorona izy.",
        "20": "Ary hozahan\u2019ny mpisorona ilay aretina, ka raha lalina noho ny hoditra no fahitany azy sady lasa fotsy ny volo eo aminy, dia hambarany hoe maloto ilay olona. Habokana izany. Nipoitra teo amin\u2019ny vay ilay aretina.",
        "21": "Fa raha zahan\u2019ny mpisorona kosa izany, ka hitany fa tsy misy fotsy ny volo eo amin\u2019ilay izy, sady tsy lalina noho ny hoditra nefa vasoka, dia hatokan-toerana fito andro ilay marary.",
        "22": "Ary hambarany hoe maloto ilay olona, raha tena mitatra eo amin\u2019ny hoditra ilay izy. Areti-mifindra izany.",
        "23": "Fa raha tsy miova ilay tasy ary tsy mitatra, dia vay masaka izany. Koa hambarany hoe madio ilay olona.",
        "24": "\u201cNa, raha misy ratra eo amin\u2019ny hoditra main\u2019ny afo, ary lasa tasy fotsy somary mena na lasa tasy fotsy ny fery lalina eo amin\u2019ilay may,",
        "25": "dia hozahan\u2019ny mpisorona izany, ka raha lasa fotsy ny volo eo amin\u2019ilay tasy sady lalina noho ny hoditra no fahitany azy, dia habokana izany. Habokana nipoitra teo amin\u2019ilay ratra izany, ka hambarany hoe maloto ilay olona. Habokana izany.",
        "26": "Fa raha zahan\u2019ny mpisorona kosa izany, ka hitany fa tsy misy fotsy ny volo eo amin\u2019ilay tasy sady tsy lalina noho ny hoditra ilay izy, nefa vasoka, dia hatokan-toerana fito andro ilay marary.",
        "27": "Ary hozahan\u2019ny mpisorona izy amin\u2019ny andro fahafito, ka raha tena mitatra eo amin\u2019ny hoditra ilay izy, dia hambarany hoe maloto ilay olona. Habokana izany.",
        "28": "Fa raha tsy miova ilay tasy, ary tsy mitatra eo amin\u2019ny hoditra sady vasoka, dia tasy mamontsina eo amin\u2019ilay ratra izany. Hambaran\u2019ny mpisorona hoe madio ilay olona, satria holatra mitera-mena izany.",
        "29": "\u201cRaha misy lehilahy na vehivavy manana aretina eo amin\u2019ny lohany na eo amin\u2019ny saokany,",
        "30": "dia hozahan\u2019ny mpisorona ilay aretina, ka raha lalina noho ny hoditra no fahitany azy, ary mavo ny volo eo aminy sady zara raha misy, dia hambarany hoe maloto ilay olona. Fihintsanam-bolo tsy ara-dal\u00e0na izany, eny, habokana eo amin\u2019ny loha na saoka.",
        "31": "Fa raha zahan\u2019ny mpisorona ilay aretina, izany hoe ilay fihintsanam-bolo tsy ara-dal\u00e0na, ka hitany fa tsy lalina noho ny hoditra ilay izy, ary tsy misy volo mainty eo aminy, dia hatokan-toerana fito andro ilay mihintsam-bolo.",
        "32": "Hozahan\u2019ny mpisorona ilay aretina amin\u2019ny andro fahafito, ka raha tsy mitatra ilay faritra mihintsam-bolo, ary tsy misy volo mavo eo aminy sady tsy lalina noho ny hoditra no fahitana azy,",
        "33": "dia hoharatana ilay marary, fa ilay faritra misy aretina kosa tsy hoharatany. Ary hanokan-toerana azy fito andro indray ny mpisorona.",
        "34": "\u201cHozahan\u2019ny mpisorona ilay faritra mihintsam-bolo amin\u2019ny andro fahafito, ka raha tsy mitatra eo amin\u2019ny hoditra izany, sady tsy lalina noho ny hoditra no fahitana azy, dia hambarany hoe madio ilay olona. Ary hanasa ny akanjony ilay olona, dia hadio.",
        "35": "Fa raha tena mitatra eo amin\u2019ny hoditra kosa ilay faritra mihintsam-bolo, taorian\u2019ny nanekena an\u2019ilay olona ho madio,",
        "36": "dia hozahan\u2019ny mpisorona ilay olona, ka raha mitatra eo amin\u2019ny hoditra izany faritra mihintsam-bolo izany, dia tsy ilainy intsony ny mitady volo mavo, fa efa maloto ilay olona.",
        "37": "Raha hitany kosa fa tsy nitatra ilay faritra mihintsam-bolo, sady misy volo mainty maniry eo, dia sitrana ilay faritra nihintsam-bolo. Madio ilay olona, ary hambaran\u2019ny mpisorona hoe madio izy.",
        "38": "\u201cRaha misy lehilahy na vehivavy misy tasy fotsy ny hodiny,",
        "39": "dia hozahan\u2019ny mpisorona izy, ka raha fotsy vasobasoka ilay tasy eo amin\u2019ny hodiny, dia aretin-koditra tsy misy atahorana izany. Nipoitra teo amin\u2019ny hoditra ilay izy. Madio ilay olona.",
        "40": "\u201cRaha misy lehilahy mihasola loha, dia fahasolana izany, ka madio izy.",
        "41": "Ary raha mihasola ny eo ambony handriny, dia fahasolana eo anoloana izany, ka madio izy.",
        "42": "Fa raha misy fotsy somary mena kosa eo amin\u2019ilay faritra sola eo an-tampon-doha na eo ambony handrina, dia habokana mipoitra eo amin\u2019ilay faritra sola eo an-tampon-dohany na eo ambony handriny izany.",
        "43": "Ary hozahan\u2019ny mpisorona ilay olona, ka raha misy mibontsimbontsina fotsy somary mena eo amin\u2019ilay faritra sola eo an-tampon-dohany na eo ambony handriny, ary toy ny habokana no fahitana azy eo amin\u2019ny hoditra,",
        "44": "dia boka ilay olona, ka maloto. Ary hambaran\u2019ny mpisorona hoe maloto izy. Eo amin\u2019ny lohany no misy ny aretiny.",
        "45": "Ary tokony horovitina ny akanjon\u2019ilay olona voan\u2019ny habokana, ary havela hisavoritaka ny volony, sady hosaronany ny volombava eo ambonin\u2019ny molony, ka hiantsoantso izy hoe: \u2018Maloto e! Maloto e!\u2019",
        "46": "Haloto izy amin\u2019ny andro rehetra haharetan\u2019ilay aretiny. Maloto izy ka tokony hitoka-monina. Ary any ivelan\u2019ny toby no ho fonenany.",
        "47": "\u201cRaha misy habokana eo amin\u2019ny akanjo, na akanjo volonondry izany na akanjo rongony,",
        "48": "na eo amin\u2019ny kofehy natao tenany * na natao fahany * tamin\u2019ilay lamba rongony sy lamba volonondry, na eo amin\u2019ny hoditra na zavatra vita amin\u2019ny hoditra,",
        "49": "ka misy mifaritra maitso somary mavo, na somary mena, eo amin\u2019ilay akanjo na ilay hoditra na ilay tenany na ilay fahany na izay zavatra vita amin\u2019ny hoditra, dia habokana izany, ka tsy maintsy aseho amin\u2019ny mpisorona.",
        "50": "Ary hozahan\u2019ny mpisorona ilay aretina, ka hatokan-toerana fito andro ireo zavatra misy ilay aretina.",
        "51": "Rehefa avy nizaha ilay aretina izy amin\u2019ny andro fahafito, ka hitany fa mitatra eo amin\u2019ilay akanjo ilay aretina, na eo amin\u2019ny kofehy natao tenany na natao fahany, na eo amin\u2019ilay hoditra, na inona na inona hampiasana an\u2019ilay hoditra, dia habokana mampidi-doza izany, ka maloto.",
        "52": "Ary hodorany ilay akanjo, na ny kofehy natao tenany na natao fahany tamin\u2019ny lamba volonondry na lamba rongony, na izay zavatra vita amin\u2019ny hoditra, ka misy an\u2019ilay aretina, satria habokana mampidi-doza izany. Hodorana ilay izy.",
        "53": "\u201cFa raha zahan\u2019ny mpisorona kosa izany, ka hitany fa tsy mitatra eo amin\u2019ilay akanjo ny aretina, na eo amin\u2019ny kofehy natao tenany na natao fahany, na eo amin\u2019izay zavatra vita amin\u2019ny hoditra,",
        "54": "dia hasainy hosasana ny zavatra misy an\u2019ilay aretina, ary hatokan-toerana fito andro indray ilay izy.",
        "55": "Ary hozahan\u2019ny mpisorona ny aretina eo amin\u2019ilay zavatra avy nosasana, ka raha tsy miova ny fahitany an\u2019ilay aretina, na dia tsy nitatra aza, dia maloto ilay zavatra. Hodoranao izany, fa efa lanin\u2019ny aretina ny lafy ratsiny na ny lafy tsarany.",
        "56": "\u201cFa raha zahan\u2019ny mpisorona kosa ilay faritra voa, ka hitany fa vasoka rehefa avy nosasana, dia ilay faritra voa ihany no hesoriny amin\u2019ilay akanjo na amin\u2019ilay hoditra na amin\u2019ny kofehy natao tenany na natao fahany.",
        "57": "Fa raha mbola miseho ilay aretina, na eo amin\u2019ilay akanjo izany, na eo amin\u2019ny kofehy natao tenany na natao fahany, na eo amin\u2019izay zavatra vita amin\u2019ny hoditra, dia midika izany fa mirongatra ilay izy. Hodoranao izay zavatra misy an\u2019ilay aretina.",
        "58": "Ary rehefa avy nosasana ny akanjo, na ny kofehy natao tenany na natao fahany, na ny zavatra vita amin\u2019ny hoditra, ka afaka ilay aretina, dia hosasanao fanindroany ilay izy ka hadio.",
        "59": "\u201cIzany no lal\u00e0na momba ny habokana eo amin\u2019ny akanjo volonondry na akanjo rongony, na eo amin\u2019ny kofehy natao tenany na natao fahany, na eo amin\u2019izay zavatra vita amin\u2019ny hoditra, mba hanambarana azy hoe madio na maloto.\u201d"
    },
    "14": {
        "1": "Ary hoy koa i Jehovah tamin\u2019i Mosesy:",
        "2": "\u201cIzao no ho lal\u00e0na momba ny boka, amin\u2019ny andro anekena azy ho madio, rehefa hoentina any amin\u2019ny mpisorona izy:",
        "3": "Hankeny ivelan\u2019ny toby ny mpisorona, ka hizaha ilay aretina. Raha sitrana ny habokan\u2019ilay olona,",
        "4": "dia hasain\u2019ny mpisorona haka an\u2019ireto ilay olona mba hidiovany: Vorona roa madio sady velona, rantsankazo sedera, kofehy mena midorehitra * ary hysopa.",
        "5": "Ny vorona iray dia hasain\u2019ny mpisorona hovonoina ao anaty vilany tany izay misy rano avy amin\u2019ny rano mandeha.",
        "6": "Dia halain\u2019ny mpisorona ilay vorona velona, mbamin\u2019ny rantsankazo sedera sy ny kofehy mena midorehitra sy ny hysopa, ka hatsobony ao anatin\u2019ny ran\u2019ilay vorona novonoina teo ambony rano avy amin\u2019ny rano mandeha.",
        "7": "Ary hofafazany ra impito ilay manadio ny tenany ho afaka amin\u2019ny habokany. Dia hambarany hoe madio ilay olona. Ary halefany handeha ilay vorona velona.",
        "8": "\u201cDia hanasa ny akanjony ilay midio, ary hoharatany daholo ny volo amin\u2019ny tenany, ary handro amin\u2019ny rano izy, ka hadio. Afaka miditra ny toby izy avy eo, nefa mbola hijanona fito andro eo ivelan\u2019ny tranolainy.",
        "9": "Dia hoharatany daholo ny volo eo amin\u2019ny lohany sy ny saokany ary ny volomaso eo ambony masony, amin\u2019ny andro fahafito. Eny, hoharatany daholo ny volo amin\u2019ny tenany, ary hanasa ny akanjony izy, sady handro amin\u2019ny rano, ka hadio.",
        "10": "\u201cAry ireto no halainy, amin\u2019ny andro fahavalo: Ondrilahy kely roa tsy misy kilema, sy ondrivavy kely iray tsy misy kilema sady tsy mihoatra ny herintaona, lafarinina tsara toto telo ampahafolon\u2019ny efaha ho fanatitra varimbazaha nafangaro menaka, ary menaka iray loga. *",
        "11": "Ary izao no hataon\u2019ny mpisorona izay manambara an\u2019ilay olona ho madio: Hoentiny eo anatrehan\u2019i Jehovah, eo amin\u2019ny fidirana amin\u2019ny tranolay fihaonana, ilay olona midio mbamin\u2019ireo zavatra ireo.",
        "12": "Ary halain\u2019ny mpisorona ny ondrilahy kely iray, ka hatolony ho fanatitra noho ny heloka, miaraka amin\u2019ilay menaka iray loga. Dia hahetsiketsiny ho fanatitra ahetsiketsika eo anatrehan\u2019i Jehovah izany.",
        "13": "Hovonoiny ao amin\u2019ny toerana masina, eo amin\u2019ny toerana famonoana ny fanatitra noho ny ota sy ny fanatitra dorana, ilay ondrilahy kely. An\u2019ny mpisorona mantsy ny fanatitra noho ny heloka, tahaka ny fanatitra noho ny ota ihany. Zavatra masina indrindra izany.",
        "14": "\u201cAry hakan\u2019ny mpisorona ny ran\u2019ilay fanatitra noho ny heloka, ka hataony eo amin\u2019ny ravintsofina ankavanan\u2019ilay midio, sy eo amin\u2019ny ankiben-tanany ankavanana ary ny ankiben-tongony ankavanana.",
        "15": "Dia hakan\u2019ny mpisorona koa ilay menaka iray loga, ka hararany eo amin\u2019ny felatanany ankavia.",
        "16": "Ary hatsobony ao anatin\u2019ilay menaka eo amin\u2019ny felatanany ankavia ny iray amin\u2019ny rantsantanany ankavanana, ka hafafiny impito eo anatrehan\u2019i Jehovah amin\u2019iny rantsantanany iny ny menaka sasany.",
        "17": "Hakany ny ambin\u2019ilay menaka eo amin\u2019ny felatanany, ka hataony eo amin\u2019ny ravintsofina ankavanan\u2019ilay midio, sy eo amin\u2019ny ankiben-tanany ankavanana ary ny ankiben-tongony ankavanana, eo ambonin\u2019ilay nasiana ny ran\u2019ny fanatitra noho ny heloka.",
        "18": "Ary hataony eo amin\u2019ny lohan\u2019ilay midio ny sisa amin\u2019ilay menaka eo amin\u2019ny felatanany. Ary ny mpisorona handrakotra ny fahotan\u2019ilay olona, eo anatrehan\u2019i Jehovah.",
        "19": "\u201cAry hanolotra ny fanatitra noho ny ota ny mpisorona, ka handrakotra ny fahotan\u2019ilay olona izay midio ho afaka amin\u2019ny fahalotoany. Dia hovonoiny ny fanatitra dorana avy eo.",
        "20": "Ary hatolony eo ambony alitara ny fanatitra dorana sy ny fanatitra varimbazaha. Dia handrakotra ny fahotan\u2019ilay olona izy, ka hadio ilay olona.",
        "21": "\u201cFa raha mahantra kosa ilay olona ka sahirana ara-pivelomana, dia haka ondrilahy kely iray ho fanatitra noho ny heloka izy, hatao fanatitra ahetsiketsika, mba handrakofana ny fahotany. Haka lafarinina tsara toto ampahafolon\u2019ny efaha koa izy, ka hafangarony menaka, ho fanatitra varimbazaha. Dia haka menaka iray loga,",
        "22": "sy domohina roa na zana-boromailala roa koa izy, araka izay takatry ny volany, ka ny iray ho fanatitra noho ny ota, ary ny iray ho fanatitra dorana.",
        "23": "Amin\u2019ny andro fahavalo no hitondrany an\u2019ireo any amin\u2019ny mpisorona, eo amin\u2019ny fidirana amin\u2019ny tranolay fihaonana, eo anatrehan\u2019i Jehovah, mba hanekena azy ho madio.",
        "24": "\u201cDia halain\u2019ny mpisorona ilay ondrilahy kely atao fanatitra noho ny heloka sy ny menaka iray loga, ka hahetsiketsiny ho fanatitra ahetsiketsika eo anatrehan\u2019i Jehovah.",
        "25": "Ary hovonoiny ilay ondrilahy kely atao fanatitra noho ny heloka. Dia hakany ny ran\u2019ilay fanatitra noho ny heloka, ka hataony eo amin\u2019ny ravintsofina ankavanan\u2019ilay midio sy eo amin\u2019ny ankiben-tanany ankavanana ary ny ankiben-tongony ankavanana.",
        "26": "Hakan\u2019ny mpisorona koa ny menaka ka hararany eo amin\u2019ny felatanany ankavia.",
        "27": "Ary hafafiny impito, eo anatrehan\u2019i Jehovah, amin\u2019ny iray amin\u2019ny rantsantanany ankavanana ny menaka sasany eo amin\u2019ny felatanany ankavia.",
        "28": "Hakany koa ilay menaka eo amin\u2019ny felatanany, ka hataony eo amin\u2019ny ravintsofina ankavanan\u2019ilay midio, sy eo amin\u2019ny ankiben-tanany ankavanana sy ny ankiben-tongony ankavanana, eo ambonin\u2019ilay nasiana ny ran\u2019ny fanatitra noho ny heloka.",
        "29": "Ary hataony eo amin\u2019ny lohan\u2019ilay midio ny menaka sisa eo amin\u2019ny felatanany, mba handrakofany ny fahotan\u2019ilay olona, eo anatrehan\u2019i Jehovah.",
        "30": "\u201cAry hatolony ny iray amin\u2019ny domohina na zana-boromailala izay takatry ny volan\u2019ilay olona:",
        "31": "Ho fanatitra noho ny ota ny iray amin\u2019ireo vorona takatry ny volany, ary ny iray ho fanatitra dorana ampiarahina amin\u2019ny fanatitra varimbazaha. Ary ny mpisorona handrakotra, eo anatrehan\u2019i Jehovah, ny fahotan\u2019ilay olona midio.",
        "32": "\u201cIzany no lal\u00e0na momba ny boka sitrana, izay sahirana ara-pivelomana amin\u2019ny fotoana anekena azy ho madio.\u201d",
        "33": "Ary hoy i Jehovah tamin\u2019i Mosesy sy Arona:",
        "34": "\u201cRehefa tafiditra ao amin\u2019ny tany Kanana izay homeko ho fanananareo ianareo, ka misy trano asiako habokana ao amin\u2019ilay tany izay ho lasanareo,",
        "35": "dia hankany amin\u2019ny mpisorona ny tompon\u2019izany trano izany, ka hanao aminy hoe: \u2018Hoatran\u2019ny misy aretina ny tranoko.\u2019",
        "36": "Ary hasain\u2019ny mpisorona hesorina ny zava-drehetra ao an-trano, alohan\u2019ny hahatongavany hizaha ny aretina, sao hambarany ho maloto daholo ireny. Avy eo, dia ho avy izy hizaha ilay trano.",
        "37": "Ary rehefa avy nozahany ny aretina, ka hitany fa eo amin\u2019ny rindrin-trano ilay izy, sady misy lempona maitso somary mavo na lempona somary mena eo, ary lalina noho ny rindrina no fahitana ny lempona,",
        "38": "dia hivoaka hankeo amin\u2019ny fidirana amin\u2019ilay trano izy. Ary hakatony tanteraka mandritra ny fito andro ilay trano.",
        "39": "\u201cDia hiverina izy amin\u2019ny andro fahafito, ka hizaha ilay aretina. Koa raha mitatra eo amin\u2019ny rindrin-trano ilay izy,",
        "40": "dia hasainy hesorina ny vato misy an\u2019ilay aretina, ary hariana any ivelan\u2019ny tan\u00e0na, any amin\u2019ny toerana maloto.",
        "41": "Hasainy hokikisana ny aty trano rehetra, ary hararaka any ivelan\u2019ny tan\u00e0na, any amin\u2019ny toerana maloto, ny lalotra tanimanga nesorina.",
        "42": "Vato hafa no halaina ka hatsofoka ho solon\u2019ny teo aloha. Ary feta tanimanga hafa no hasain\u2019ny mpisorona halaina, ary hasainy holalorina ilay trano.",
        "43": "\u201cRaha miverina anefa ilay aretina, ka mirongatra ao amin\u2019ilay trano rehefa avy nesorina ny vato, ary nokikisana ny lalotra, ka nolalorina indray ilay trano,",
        "44": "dia hiditra ao ny mpisorona mba hizaha ilay aretina. Koa raha mitatra ao amin\u2019ilay trano ilay izy, dia habokana mampidi-doza izany. Maloto ilay trano.",
        "45": "Ary hasainy horavana ilay trano, dia ny vato sy ny hazo ary ny lalotra tanimanga rehetra aminy, ka hasainy hoentina any ivelan\u2019ny tan\u00e0na, any amin\u2019ny toerana maloto.",
        "46": "Fa haloto mandra-paharivan\u2019ny andro kosa izay miditra ao amin\u2019ilay trano, mandritra ny fotoana ikatonany tanteraka.",
        "47": "Ary hanasa ny akanjony izay olona matory ao amin\u2019ilay trano, ary hanao toy izany koa izay misakafo ao.",
        "48": "\u201cFa raha tonga kosa ny mpisorona mba hizaha ilay aretina, ka hitany fa tsy mitatra ao amin\u2019ilay trano avy nolalorina ilay izy, dia hambarany hoe madio ilay trano, satria efa afaka ilay aretina.",
        "49": "Dia haka vorona roa sy rantsankazo sedera sy kofehy mena midorehitra ary hysopa izy, hanadiovana ilay trano ho afaka amin\u2019ny ota.",
        "50": "Ary hovonoiny ao anaty vilany tany misy rano avy amin\u2019ny rano mandeha, ny vorona iray.",
        "51": "Dia halainy ny rantsankazo sedera sy ny hysopa sy ny kofehy mena midorehitra ary ilay vorona velona, ka hatsobony ao anatin\u2019ny ran\u2019ilay vorona novonoina sy ao amin\u2019ilay rano avy amin\u2019ny rano mandeha. Ary hafafiny impito manandrify an\u2019ilay trano izany.",
        "52": "Ary hodioviny ho afaka amin\u2019ny ota ilay trano, ka ny ran\u2019ilay vorona sy ilay rano avy amin\u2019ny rano mandeha sy ilay vorona velona sy ilay rantsankazo sedera sy ilay hysopa ary ny kofehy mena midorehitra no hanadiovany azy.",
        "53": "Halefany any ivelan\u2019ny tan\u00e0na ilay vorona velona. Dia handrakotra ny fahotan\u2019ilay trano ny mpisorona, ka hadio izany.",
        "54": "\u201cIzany no lal\u00e0na momba ny habokana sy ny fihintsanam-bolo tsy ara-dal\u00e0na,",
        "55": "ny habokana eo amin\u2019ny akanjo sy ny trano,",
        "56": "ny mibontsimbontsina eo amin\u2019ny hoditra sy ny anakandroana ary ny tasy.",
        "57": "Nomena izany lal\u00e0na izany mba hampahafantarana hoe rahoviana ny zavatra iray no maloto ary rahoviana izany no madio. Izany no lal\u00e0na momba ny habokana.\u201d"
    },
    "15": {
        "1": "Ary hoy koa i Jehovah tamin\u2019i Mosesy sy Arona:",
        "2": "\u201cMitenena amin\u2019ny zanak\u2019Israely hoe: \u2018Raha misy tsiranoka mivoaka amin\u2019ny filahian\u2019ny lehilahy, dia fahalotoana izany.",
        "3": "Izao no ho fahalotoany vokatry ny tsiranoka mivoaka aminy: Raha misy tsiranoka mivoaka amin\u2019ny filahiany, na koa tsentsin\u2019ny tsiranoka ny filahiany, dia fahalotoana izany.",
        "4": "\u201c\u2018Haloto izay fandriana natorian\u2019ilay olona misy tsiranoka mivoaka, ary haloto koa izay zavatra nipetrahany.",
        "5": "Hanasa ny akanjony izay mikasika ny fandrianan\u2019ilay olona, ary handro amin\u2019ny rano. Haloto mandra-paharivan\u2019ny andro izy.",
        "6": "Ary na iza na iza mipetraka eo amin\u2019izay nipetrahan\u2019ilay olona misy tsiranoka mivoaka, dia tokony hanasa ny akanjony, ary handro amin\u2019ny rano. Haloto mandra-paharivan\u2019ny andro izy.",
        "7": "Hanasa ny akanjony izay mikasika an\u2019ilay olona misy tsiranoka mivoaka, ary handro amin\u2019ny rano. Haloto mandra-paharivan\u2019ny andro izy.",
        "8": "Raha mandrora amin\u2019ny olona madio ilay olona misy tsiranoka mivoaka, dia hanasa ny akanjony ilay madio, ary handro amin\u2019ny rano. Haloto mandra-paharivan\u2019ny andro izy.",
        "9": "Haloto izay lasely nitaingenan\u2019ny olona misy tsiranoka mivoaka.",
        "10": "Ary izay mikasika zavatra teo ambanin\u2019ilay olona, dia haloto mandra-paharivan\u2019ny andro. Hanasa ny akanjony izay olona mitondra izany zavatra izany, ary handro amin\u2019ny rano. Haloto mandra-paharivan\u2019ny andro izy.",
        "11": "Raha mbola tsy nanasa tanana ny olona misy tsiranoka mivoaka nefa mikasika olona, dia hanasa ny akanjony ilay nokasihiny, ary handro amin\u2019ny rano. Haloto mandra-paharivan\u2019ny andro izy.",
        "12": "Hopotehina izay fitaovana tanimanga nokasihin\u2019ilay olona misy tsiranoka mivoaka, ary hosasana amin\u2019ny rano kosa izany raha fitaovana hazo.",
        "13": "\u201c\u2018Raha tsy misy tsiranoka mivoaka intsony amin\u2019ilay olona, dia hanasa ny akanjony izy ary handro amin\u2019ny rano mandeha, aorian\u2019ny fito andro nijanonan\u2019ilay tsiranoka, ka hadio.",
        "14": "Ary haka domohina roa na zana-boromailala roa izy amin\u2019ny andro fahavalo, ka ho tonga eo anatrehan\u2019i Jehovah eo amin\u2019ny fidirana amin\u2019ny tranolay fihaonana. Ary homeny ny mpisorona izany.",
        "15": "Dia hanolotra izany ny mpisorona, ka ny vorona iray ho fanatitra noho ny ota, fa ny iray kosa ho fanatitra dorana. Ary ny mpisorona handrakotra ny fahotan\u2019ilay olona eo anatrehan\u2019i Jehovah, noho izy nivoaka tsiranoka.",
        "16": "\u201c\u2018Ary raha misy tsirinaina mivoaka amin\u2019ny lehilahy, dia hanasa ny tenany manontolo amin\u2019ny rano izy. Haloto mandra-paharivan\u2019ny andro izy.",
        "17": "Ary hosasana amin\u2019ny rano ny akanjo sy ny zavatra vita amin\u2019ny hoditra nilatsahan\u2019ny tsirinaina. Haloto mandra-paharivan\u2019ny andro izany.",
        "18": "\u201c\u2018Raha misy vehivavy nanaovan-dehilahy firaisana ka nandefasany tsirinaina, dia handro amin\u2019ny rano izy ireo. Haloto mandra-paharivan\u2019ny andro izy ireo.",
        "19": "\u201c\u2018Raha misy zavatra mandeha avy amin\u2019ny vehivavy, ka ra no mandeha, dia haloto fito andro izy noho izany fahalotoany avy amin\u2019ny fadimbolany izany. Ary haloto mandra-paharivan\u2019ny andro izay olona mikasika azy.",
        "20": "Haloto koa izay zavatra atoriany, mandritra ny fahalotoany noho ny fadimbolany. Ary haloto koa izay zava-drehetra ipetrahany.",
        "21": "Hanasa ny akanjony izay olona mikasika ny fandrianan-dravehivavy, ary handro amin\u2019ny rano. Haloto mandra-paharivan\u2019ny andro ilay olona.",
        "22": "Ary hanasa ny akanjony izay olona mikasika zavatra nipetrahan-dravehivavy, ary handro amin\u2019ny rano. Haloto mandra-paharivan\u2019ny andro ilay olona.",
        "23": "Raha teo ambony fandriana na zavatra hafa no nipetrahan-dravehivavy, ka misy olona mikasika izany, dia haloto mandra-paharivan\u2019ny andro ilay olona.",
        "24": "Ary raha misy lehilahy manao firaisana amin-dravehivavy, ka mankamin-dralehilahy ny fahalotoana avy amin\u2019ny fadimbolany, dia haloto fito andro ralehilahy, ary haloto koa izay fandriana natoriany.",
        "25": "\u201c\u2018Raha mandeha ra mandritra ny andro maro ny vehivavy, nefa tsy fotoana tokony hampahaloto azy noho ny fadimbolany izany, na raha maharitra ela noho ny mahazatra ny fadimbolany, dia haharitra mandritra ny andro rehetra andehanan\u2019ny rany ny fahalotoany, toy ny faharetan\u2019ny fahalotoany mandritra ny fadimbolany. Maloto izy.",
        "26": "Ny fandriana atoriany amin\u2019ireo andro isian\u2019ny ra mandeha aminy dia haloto tahaka ny fandriana atoriany mandritra ny fahalotoany noho ny fadimbolany. Haloto tahaka ny fahalotoany noho ny fadimbolany koa ny zavatra nipetrahany.",
        "27": "Ary haloto izay mikasika izany zavatra izany. Hanasa ny akanjony izy, ary handro amin\u2019ny rano. Haloto mandra-paharivan\u2019ny andro izy.",
        "28": "\u201c\u2018Fa raha tsy misy ra mandeha intsony amin-dravehivavy, dia hadio izy aorian\u2019ny fito andro.",
        "29": "Dia haka domohina roa na zana-boromailala roa izy amin\u2019ny andro fahavalo, ka hitondra izany any amin\u2019ny mpisorona, eo amin\u2019ny fidirana amin\u2019ny tranolay fihaonana.",
        "30": "Ary hataon\u2019ny mpisorona fanatitra noho ny ota ny vorona iray, fa ny iray kosa fanatitra dorana. Ary ny mpisorona handrakotra ny fahotan-dravehivavy, eo anatrehan\u2019i Jehovah, noho ny ra nandeha taminy ka nampahaloto azy.",
        "31": "\u201c\u2018Ataovy izay tsy hampahaloto ny zanak\u2019Israely, sao ho faty ao anatin\u2019ny fahalotoany izy noho ny nandotoany ny tranolaiko izay eo aminy.",
        "32": "\u201c\u2018Izany no lal\u00e0na momba ny lehilahy misy tsiranoka mivoaka, sy ny lehilahy mivoaka tsirinaina ka lasa maloto,",
        "33": "sy ny vehivavy tonga fotoana ka maloto, sy ny olona misy tsiranoka mivoaka, na lahy izy na vavy, sy ny lehilahy manao firaisana amim-behivavy maloto.\u2019\u201d"
    },
    "16": {
        "1": "Ary niteny tamin\u2019i Mosesy i Jehovah, taorian\u2019ny nahafatesan\u2019ny zanak\u2019i Arona roa lahy, izay nanatona teo anatrehan\u2019i Jehovah ka maty.",
        "2": "Hoy i Jehovah tamin\u2019i Mosesy: \u201cIlazao i Arona rahalahinao mba tsy hiditra foana ao amin\u2019ny toerana masina, izany hoe ao ambadiky ny ridao, eo anoloan\u2019ny saron\u2019ny Vata, sao ho faty izy. Ao anaty rahona mantsy no hisehoako eo ambonin\u2019ilay sarony.",
        "3": "\u201cIreto avy no hoentin\u2019i Arona miditra ao amin\u2019ny toerana masina: Vantotr\u2019ombilahy iray ho fanatitra noho ny ota, sy ondrilahy iray ho fanatitra dorana.",
        "4": "Tokony hanaovany ny akanjo masina vita amin\u2019ny lamba rongony. Ary tokony hanaronany ny fitanjahany ny kilaoty lava vita amin\u2019ny lamba rongony. Tokony hanaovany koa ny fehikibo lamba rongony, ary ny satroka lamba kosa hataony mihodidina ny lohany. Fitafiana masina ireo, ka handro amin\u2019ny rano izy, vao hanao an\u2019ireo.",
        "5": "\u201cIzao no alainy avy amin\u2019ny zanak\u2019Israely: Osilahy kely roa ho fanatitra noho ny ota, sy ondrilahy iray ho fanatitra dorana.",
        "6": "\u201cHanolotra an\u2019ilay omby atao fanatitra noho ny ota i Arona, dia ilay ho an\u2019ny tenany. Ary handrakotra ny fahotan\u2019ny tenany sy ny an\u2019ny fokony izy.",
        "7": "\u201cDia halainy ny osilahy roa ka hataony eo anatrehan\u2019i Jehovah, eo amin\u2019ny fidirana amin\u2019ny tranolay fihaonana.",
        "8": "Ary hanaovany antsapaka ireo osilahy roa, ka ny iray ho an\u2019i Jehovah, ary ny iray ho an\u2019i Azazela.",
        "9": "Rehefa hita amin\u2019ny antsapaka izay osilahy ho an\u2019i Jehovah, dia iny no hatolotr\u2019i Arona ho fanatitra noho ny ota.",
        "10": "Ary ilay osilahy, izay hita amin\u2019ny antsapaka fa an\u2019i Azazela, dia hajorony velona eo anatrehan\u2019i Jehovah, ho fandrakofana ny fahotan\u2019ilay osilahy anankiray, ary halefa any an-tany efitra ho an\u2019i Azazela.",
        "11": "\u201cDia hanolotra an\u2019ilay omby atao fanatitra noho ny ota i Arona, dia ilay ho an\u2019ny tenany. Ary handrakotra ny fahotan\u2019ny tenany sy ny an\u2019ny fokony izy. Hovonoiny ilay omby atao fanatitra noho ny ota, dia ilay ho an\u2019ny tenany.",
        "12": "\u201cAry halain\u2019i Arona ny fitondrana afo feno vainafo avy teo amin\u2019ilay alitara eo anatrehan\u2019i Jehovah. Dia haka emboka manitra voatoto tsara eran-tanan-droa koa izy, ka hoentiny ao ambadiky ny ridao ireo.",
        "13": "Ary hataony eo amin\u2019ny vainafo eo anatrehan\u2019i Jehovah ny emboka manitra, ka ho rakotry ny setroky ny emboka manitra ny saron\u2019ny Vata, izany hoe ny sarony eo ambonin\u2019ny Tenin\u2019ny Vavolombelona. Ary hataony izany mba tsy ho faty izy.",
        "14": "\u201cDia hakan\u2019i Arona ny ran\u2019ilay omby, ka hafafiny amin\u2019ny rantsantanany iray eo anoloan\u2019ny saron\u2019ny Vata, eo amin\u2019ny lafiny atsinanana. Ary ny ra sasany kosa hafafiny impito eo anoloan\u2019ilay sarony, amin\u2019ny rantsantanany iray.",
        "15": "\u201cHovonoin\u2019i Arona ilay osilahy atao fanatitra noho ny ota, dia ilay ho an\u2019ny vahoaka. Ary hoentiny ao ambadiky ny ridao ny ran\u2019ilay osilahy, ka hataony toy ny nataony tamin\u2019ny ran\u2019ilay omby. Dia hafafiny tandrifin\u2019ilay sarony sy eo anoloan\u2019ilay sarony izany.",
        "16": "\u201cAry handrakotra ny fahotan\u2019ny toerana masina izy, noho ny fahalotoan\u2019ny zanak\u2019Israely sy ny fikomiany ary ny fahotany rehetra. Izany koa no hataon\u2019i Arona ho an\u2019ny tranolay fihaonana, izay mitoetra eo amin\u2019izy ireo, eo anivon\u2019ny fahalotoany.",
        "17": "\u201cTsy tokony hisy olon-kafa ao amin\u2019ny tranolay fihaonana, rehefa miditra ao izy mba hanao fandrakofam-pahotana ao amin\u2019ny toerana masina, ka mandra-pivoakany avy ao. Ary handrakotra ny fahotan\u2019ny tenany, sy ny an\u2019ny fokony, ary ny an\u2019ny fiangonan\u2019Israely manontolo izy.",
        "18": "\u201cAry hivoaka avy ao izy, ka hankeo amin\u2019ilay alitara izay eo anatrehan\u2019i Jehovah, ary handrakotra ny fahotan\u2019izy io. Dia hakany ny ran\u2019ilay omby sy ny ran\u2019ilay osilahy, ka hahosony eo amin\u2019ireo tandroky ny alitara eo amin\u2019ny zorony efatra.",
        "19": "Ary hafafiny impito eo ambony alitara, amin\u2019ny rantsantanany iray, ny ra sasany. Koa hodioviny sy hohamasininy ho afaka amin\u2019ny fahalotoan\u2019ny zanak\u2019Israely, ilay alitara.",
        "20": "\u201cHanolotra an\u2019ilay osilahy velona izy rehefa avy mandrakotra ny fahotan\u2019ny toerana masina sy ny tranolay fihaonana ary ny alitara.",
        "21": "Ary hametraka ny tanany roa eo amin\u2019ny lohan\u2019ilay osilahy velona izy, sady hiaiky ny fahadisoana rehetra nataon\u2019ny zanak\u2019Israely mbamin\u2019ny fikomiana sy ny fahotana rehetra nataon\u2019izy ireo. Dia hataony eo amin\u2019ny lohan\u2019ilay osilahy izany rehetra izany, ka halefany any an-tany efitra ilay osilahy, izay hotarihin\u2019ny lehilahy iray efa vonona.",
        "22": "Ary hoentin\u2019ilay osilahy ho any an-tany efitra ny fahadisoana rehetra nataon\u2019ny zanak\u2019Israely. Dia halefa any amin\u2019ny tany karakaina ilay osilahy.",
        "23": "\u201cAry hiditra ao amin\u2019ny tranolay fihaonana i Arona, ka hanala ireo fitafiana vita amin\u2019ny lamba rongony izay nanaovany tamin\u2019izy niditra tao amin\u2019ny toerana masina, ary hametraka izany ao.",
        "24": "Handro amin\u2019ny rano ao amin\u2019ny toerana masina izy, ary hanao ny akanjony, dia hivoaka avy ao. Ary hanolotra fanatitra dorana izy, dia ny an\u2019ny tenany sy ny an\u2019ny vahoaka, ka handrakotra ny fahotan\u2019ny tenany sy ny an\u2019ny vahoaka.",
        "25": "Ary hodorany eo ambony alitara ny tavin\u2019ny fanatitra noho ny ota mba hidona-tsetroka.",
        "26": "\u201cIlay nandefa ny osilahy ho an\u2019i Azazela kosa hanasa ny akanjony, ka handro amin\u2019ny rano. Afaka miditra ao an-toby izy aorian\u2019izay.",
        "27": "\u201cFa hasaina hoentina eny ivelan\u2019ny toby kosa ilay omby sy ilay osilahy izay samy natao fanatitra noho ny ota, rehefa avy nentina tao amin\u2019ny toerana masina ny ran\u2019ireo mba handrakofam-pahotana. Ary hodorana ny hodiny sy ny henany ary ny tainy.",
        "28": "Hanasa ny akanjony ilay nandoro izany, ary handro amin\u2019ny rano. Afaka miditra ao an-toby izy aorian\u2019izay.",
        "29": "\u201cIzao no ho lal\u00e0na ho anareo mandritra ny fotoana tsy voafetra: Amin\u2019ny andro fahafolon\u2019ny volana fahafito, dia hampahory tena ianareo, ary tsy hanao asa na inona na inona, na ny teratany na ny vahiny monina eo aminareo.",
        "30": "Amin\u2019io andro io mantsy no handrakofana ny fahotanareo mba hanambarana anareo ho madio. Hadio ho afaka amin\u2019ny fahotanareo rehetra ianareo, eo anatrehan\u2019i Jehovah.",
        "31": "Sabata fitsaharana tanteraka izany ho anareo, ary hampahory tena ianareo. Lal\u00e0na mandritra ny fotoana tsy voafetra izany.",
        "32": "\u201cAry ny mpisorona izay ho voahosotra sy homena fahefana * hanao ny asan\u2019ny mpisorona handimby an-drainy, dia handrakotra fahotana sy hanao fitafiana vita amin\u2019ny lamba rongony. Fitafiana masina ireo.",
        "33": "Ary handrakotra ny fahotan\u2019ny toerana masina mbamin\u2019ny tranolay fihaonana sy ny alitara izy, ary handrakotra ny fahotan\u2019ny mpisorona sy ny an\u2019izay rehetra anisan\u2019ny fiangonana.",
        "34": "Ary ho lal\u00e0na ho anareo mandritra ny fotoana tsy voafetra izany, mba handrakofana indray mandeha isan-taona ny fahotana rehetra nataon\u2019ny zanak\u2019Israely.\u201d Dia nataon\u2019i Arona izany, araka izay nandidian\u2019i Jehovah an\u2019i Mosesy."
    },
    "17": {
        "1": "Ary hoy koa i Jehovah tamin\u2019i Mosesy:",
        "2": "\u201cMitenena amin\u2019i Arona sy ny zanany lahy ary ny zanak\u2019Israely rehetra hoe: \u2018Izao no nandidian\u2019i Jehovah:",
        "3": "\u201c\u2018\u201cRaha misy amin\u2019ny taranak\u2019Israely mamono omby, na vantotr\u2019ondry, na osy, ao an-toby na eny ivelan\u2019ny toby,",
        "4": "ka tsy mitondra izany eo amin\u2019ny fidirana amin\u2019ny tranolay fihaonana mba hanolotra izany ho fanatitra ho an\u2019i Jehovah, eo anoloan\u2019ny tranolain\u2019i Jehovah, dia ho toy ny meloka ho nandatsa-dra izy. Nandatsa-dra ilay olona, ka haringana tsy ho eo amin\u2019ny fireneny.",
        "5": "Amin\u2019izay mantsy dia tsy ho eny an-tsaha intsony no hitondran\u2019ny zanak\u2019Israely ny biby ataony sorona, fa hoentiny any amin\u2019i Jehovah, any amin\u2019ny mpisorona, eo amin\u2019ny fidirana amin\u2019ny tranolay fihaonana, mba hataony sorona iombonana ho an\u2019i Jehovah.",
        "6": "Fa ny ra kosa hafafin\u2019ny mpisorona eo ambony alitaran\u2019i Jehovah, eo amin\u2019ny fidirana amin\u2019ny tranolay fihaonana. Dia hodorany ny tavin-kena mba hidona-tsetroka, ho hanitra mampitony an\u2019i Jehovah.",
        "7": "Amin\u2019izay ny sorona ataon\u2019izy ireo dia tsy hatolony intsony ho an\u2019ny demonia miendrika osy, izay nananany fifandraisana mamoafady. Ho lal\u00e0na ho anareo izany mandritra ny fotoana tsy voafetra, hatramin\u2019ny taranakareo fara mandimby.\u201d\u2019",
        "8": "\u201cAry izao no holazainao amin\u2019izy ireo: \u2018Raha misy amin\u2019ny taranak\u2019Israely, na ny vahiny monina eo aminareo, manolotra fanatitra dorana na sorona,",
        "9": "nefa tsy mitondra izany eo amin\u2019ny fidirana amin\u2019ny tranolay fihaonana mba hatolotra ho an\u2019i Jehovah, dia haringana tsy ho eo amin\u2019ny fireneny izany olona izany.",
        "10": "\u201c\u2018Raha misy amin\u2019ny taranak\u2019Israely, na ny vahiny monina eo aminareo, mihinana ra, na ran\u2019inona izany na ran\u2019inona, dia hanameloka * ny olona * mihinan-dra aho, ka haringako tsy ho eo amin\u2019ny fireneny izy.",
        "11": "Fa ao amin\u2019ny ra ny ain\u2019ny nofo. Ary nasaiko natao teo amin\u2019ny alitara ny ra mba handrakofana ny fahotanareo, satria ny ra no mandrakotra fahotana noho ny aina ao aminy.",
        "12": "Izany no nilazako tamin\u2019ny zanak\u2019Israely hoe: \u201cAza misy mihinan-dra ianareo, * ary tsy tokony hisy hihinan-dra koa ny vahiny monina eo aminareo.\u201d",
        "13": "\u201c\u2018Fa raha misy amin\u2019ny zanak\u2019Israely na ny vahiny monina eo aminareo mihaza ka mahazo bibidia na vorona azo hanina, dia hararany amin\u2019ny tany ny rany, ka hototofany vovoka.",
        "14": "Fa ny ain\u2019ny karaza-nofo rehetra dia ny rany, satria ao amin\u2019ny ra ny aina. Koa izany no nilazako tamin\u2019ny zanak\u2019Israely hoe: \u201cAza mihinana ny ran\u2019ny nofo, na nofon\u2019inona izany na nofon\u2019inona, satria ny rany no ain\u2019ny karaza-nofo rehetra, ka haringana izay mihinan-dra.\u201d",
        "15": "Ary ny olona * rehetra, na teratany izy na vahiny, ka mihinana biby maty ho azy, na biby noviravirain\u2019ny bibidia, dia hanasa ny akanjony ary handro amin\u2019ny rano. Haloto mandra-paharivan\u2019ny andro izy, ary hadio avy eo.",
        "16": "Fa raha tsy manasa ny akanjony sy tsy mandro kosa izy, dia hampamoahina noho ny fahadisoany.\u2019\u201d"
    },
    "18": {
        "1": "Ary hoy koa i Jehovah tamin\u2019i Mosesy:",
        "2": "\u201cMitenena amin\u2019ny zanak\u2019Israely hoe: \u2018Izaho no Jehovah Andriamanitrareo.",
        "3": "Aza manao toy ny fanaon\u2019ny tany Ejipta, izay nonenanareo. Ary aza manao toy ny fanaon\u2019ny tany Kanana, izay hampidirako anareo. Aza mitandrina ny lal\u00e0ny,",
        "4": "fa ny didim-pitsarako no tokony hampiharinareo, ary ny lal\u00e0ko no hotandremanareo sy hankatoavinareo. Izaho no Jehovah Andriamanitrareo.",
        "5": "Tandremo ny lal\u00e0ko sy ny didim-pitsarako, fa izay olona mankat\u00f2 izany no ho velona amin\u2019ny alalan\u2019izany. Izaho no Jehovah.",
        "6": "\u201c\u2018Aoka tsy hisy aminareo hanakaiky ny havany akaiky mba hampiharihary ny fitanjahany. Izaho no Jehovah.",
        "7": "Aza aharihary ny fitanjahan-drainao na ny fitanjahan-dreninao. Reninao izy, ka aza aharihary ny fitanjahany.",
        "8": "\u201c\u2018Aza aharihary ny fitanjahan\u2019ny vadin-drainao, fa fitanjahan-drainao ihany izany.",
        "9": "\u201c\u2018Aza aharihary ny fitanjahan\u2019ny anabavinao, na ny fitanjahan\u2019ny zanakavavin-drainao na ny zanakavavin-dreninao, na teraka tao an-trano ireo na tsia. Aza aharihary ny fitanjahany.",
        "10": "\u201c\u2018Aza aharihary ny fitanjahan\u2019ny zanakavavin\u2019ny zanakao lahy na ny zanakavavin\u2019ny zanakao vavy, fa fitanjahanao ihany ireo.",
        "11": "\u201c\u2018Aza aharihary ny fitanjahan\u2019ny zanakavavin\u2019ny vadin-drainao, izay taranaky ny rainao, satria anabavinao izy.",
        "12": "\u201c\u2018Aza aharihary ny fitanjahan\u2019ny anabavin-drainao, fa iray ra amin-drainao izy.",
        "13": "\u201c\u2018Aza aharihary ny fitanjahan\u2019ny rahavavin-dreninao, fa iray ra amin-dreninao izy.",
        "14": "\u201c\u2018Aza aharihary ny fitanjahan\u2019ny rahalahin-drainao. Ary aza manao firaisana amin\u2019ny vadiny, fa nenitoanao izy.",
        "15": "\u201c\u2018Aza aharihary ny fitanjahan\u2019ny vinantovavinao. Vadin\u2019ny zanakao lahy izy, ka aza aharihary ny fitanjahany.",
        "16": "\u201c\u2018Aza aharihary ny fitanjahan\u2019ny vadin\u2019ny rahalahinao, fa fitanjahan\u2019ny rahalahinao ihany izany.",
        "17": "\u201c\u2018Aza aharihary ny fitanjahan\u2019ny vehivavy mbamin\u2019ny zanany vavy. Ary aza maka ny zanakavavin\u2019ny zanany lahy na ny zanakavavin\u2019ny zanany vavy, mba hampiharihariana ny fitanjahany. Iray ra ireo, ka fitondran-tena baranahiny izany.",
        "18": "\u201c\u2018Aza maka ny rahavavin\u2019ny vadinao ho rafivaviny, mba hampihariharianao ny fitanjahany. Aza maka vady azy ho fanampin\u2019ny vadinao raha mbola velona koa ny vadinao.",
        "19": "\u201c\u2018Aza manakaiky vehivavy mba hampiharihary ny fitanjahany, raha mbola maloton\u2019ny fadimbolany izy.",
        "20": "\u201c\u2018Aza manao firaisana * amin\u2019ny vadin\u2019ny namanao, ka hanjary ho voaloton\u2019izany.",
        "21": "\u201c\u2018Aza misy atokana * ho an\u2019i Moleka ny taranakao. Aza zimbazimbaina amin\u2019izany fomba izany ny anaran\u2019Andriamanitrao. Izaho no Jehovah.",
        "22": "\u201c\u2018Aza manao firaisana amin\u2019ny lehilahy toy ny fanaovana firaisana amin\u2019ny vehivavy, fa zava-maharikoriko izany.",
        "23": "\u201c\u2018Aza manao firaisana amin\u2019ny biby, ka hanjary ho voaloton\u2019izany. Ary aoka tsy hisy vehivavy hanakaiky biby mba hanao firaisana aminy. Tsy fanao voajanahary mantsy izany.",
        "24": "\u201c\u2018Aza mandoto tena amin\u2019izany zavatra izany, fa nandoto tena tamin\u2019izany rehetra izany ireo firenena izay horoahiko tsy ho eo anatrehanareo.",
        "25": "Koa maloto ilay tany, ka hosaziko izy io noho ny fahadisoany, ary haloan\u2019ilay tany ny mponina ao aminy.",
        "26": "Tandremo ny lal\u00e0ko sy ny didim-pitsarako. Aza misy ataonareo izany zava-maharikoriko rehetra izany, na ianareo teratany na ny vahiny monina eo aminareo.",
        "27": "Izany zava-maharikoriko rehetra izany mantsy no nataon\u2019ireo tompon-tany talohanareo, hany ka maloto ilay tany.",
        "28": "Raha tsy mandoto an\u2019ilay tany mantsy ianareo, dia tsy haloany tahaka ny nandoavany ny firenena talohanareo.",
        "29": "Raha misy olona manao ny iray amin\u2019ireo zava-maharikoriko ireo, dia haringana tsy ho eo amin\u2019ny fireneny izy. *",
        "30": "Ary ataovy ny adidinareo amiko, ka aza manaraka an\u2019ireo fanao maharikoriko natao teo anatrehanareo ireo, mba tsy handotoanareo tena amin\u2019izany. Izaho no Jehovah Andriamanitrareo.\u2019\u201d"
    },
    "19": {
        "1": "Ary hoy koa i Jehovah tamin\u2019i Mosesy:",
        "2": "\u201cMitenena amin\u2019ny vahoaka manontolo, dia ny zanak\u2019Israely hoe: \u2018Aoka ho masina ianareo, satria masina izaho Jehovah Andriamanitrareo.",
        "3": "\u201c\u2018Matahora ny reninao sy ny rainao. Ary tandremo ny sabatako. Izaho no Jehovah Andriamanitrareo.",
        "4": "Aza mivily hanaraka ireo andriamanitra tsy misy dikany, ary aza manao andriamanitra amin\u2019ny metaly narendrika. Izaho no Jehovah Andriamanitrareo.",
        "5": "\u201c\u2018Raha manao sorona iombonana ho an\u2019i Jehovah ianareo, dia ataovy mba hahazoanareo sitraka aminy izany.",
        "6": "Amin\u2019ny andro anaovanareo ilay sorona, sy ny ampitson\u2019iny avy hatrany, no tokony hihinananareo azy. Fa hodorana kosa izay sisa tavela amin\u2019ny andro fahatelo.",
        "7": "Raha hohanina amin\u2019ny andro fahatelo anefa izany, dia ho zava-maloto ka tsy hankasitrahana.",
        "8": "Ary hampamoahina noho ny fahadisoany ilay nihinana, satria nanazimbazimba zava-masin\u2019i Jehovah, ka haringana tsy ho eo amin\u2019ny fireneny izy. *",
        "9": "\u201c\u2018Aza jinjaina tanteraka ny sisin\u2019ny sahanareo rehefa mijinja ny vokatry ny taninareo ianareo, ary aza alaina ny vokatra navelan\u2019ny mpijinja.",
        "10": "Aza otazana koa ny voaloboka sisa tavela eny amin\u2019ny tanimboalobokao, ary aza alaina ny voaloboka miparitaka eny amin\u2019ny tanimboalobokao. Avelao ho an\u2019ny ory sy ny vahiny monina eo aminareo ireny. Izaho no Jehovah Andriamanitrareo.",
        "11": "\u201c\u2018Aza mangalatra, aza mamitaka, ary aza manambaka namana.",
        "12": "Ary aza mianiana lainga amin\u2019ny anarako, ka manazimbazimba ny anaran\u2019Andriamanitrao. Izaho no Jehovah.",
        "13": "Aza manambaka olona, na maka an-keriny ny fananany. Aza tazonina any aminao mandritra ny alina ka mandra-maraina ny karaman\u2019olona karamainao.",
        "14": "\u201c\u2018Aza manozona ny marenina, na manisy sakana eo anoloan\u2019ny jamba, fa matahora an\u2019Andriamanitrao. Izaho no Jehovah.",
        "15": "\u201c\u2018Aza manao ny tsy rariny rehefa mitsara. Aza momba ny mahantra satria hoe mahantra izy, nefa aza iangarana koa ny manankarena. Tokony ho ara-drariny no hitsaranao ny namanao.",
        "16": "\u201c\u2018Aza mandehandeha manendrikendrika olona eo amin\u2019ny firenenao. Aza mitsangana handatsaka ny ran\u2019ny namanao. Izaho no Jehovah.",
        "17": "\u201c\u2018Aza mankahala ny rahalahinao ao am-ponao. Tena tokony hananatra ny namanao ianao, sao hiombona ota aminy.",
        "18": "\u201c\u2018Aza mamaly faty na manao an-dolompo amin\u2019ny zanaky ny firenenao. Ary tiavo ny namanao tahaka ny tenanao. Izaho no Jehovah.",
        "19": "\u201c\u2018Tandremo izao lal\u00e0ko izao: Aza mampivady biby fiompy roa karazana. Ary aza mamafy voa roa karazana eo amin\u2019ny sahanao. Aza manao akanjo vita amin\u2019ny kofehy roa karazana niara-notenomina.",
        "20": "\u201c\u2018Raha misy lehilahy manao firaisana amim-behivavy, ka nisy tsirinaina nandeha, dia tokony hampiharina ny sazy raha mpanompo efa fofombadin\u2019olona ravehivavy, sady mbola tsy navotana no mbola tsy nomena fahafahana. Tsy tokony hovonoina ho faty anefa izy ireo, satria tsy olona afaka ravehivavy.",
        "21": "Koa hitondra fanatitra noho ny heloka ralehilahy, ka ondrilahy iray no hoentiny ho an\u2019i Jehovah, eo amin\u2019ny fidirana amin\u2019ny tranolay fihaonana.",
        "22": "Io ondrilahy atao fanatitra noho ny heloka io no anaovan\u2019ny mpisorona fandrakofam-pahotana eo anatrehan\u2019i Jehovah ho an-dralehilahy, noho ny fahotana nataony, ka havela ny helony.",
        "23": "\u201c\u2018Ary raha tafiditra ao amin\u2019ilay tany ianareo, ka mamboly hazo fihinam-boa, dia ataovy toy ny hoe maloto hoatran\u2019ny olona tsy voafora ny voany, ka tsy ho voafora mandritra ny telo taona. Tsy tokony hohanina izany.",
        "24": "Fa amin\u2019ny taona fahefatra kosa, dia ho masina ny voany rehetra. Dia hanolotra izany ho an\u2019i Jehovah ianareo, ka hiravoravo sy hanao fety.",
        "25": "Ary afaka mihinana ny voany ianareo amin\u2019ny taona fahadimy, mba hanomezany voa betsaka kokoa. Izaho no Jehovah Andriamanitrareo.",
        "26": "\u201c\u2018Aza mihinan-javatra mbola misy ra. \u201c\u2018Aza mitady fambara na mampiasa herin\u2019ny maizina.",
        "27": "\u201c\u2018Aza hetezana fohy loatra ny volonareo, avy eo amin\u2019ny fihirifana iray mihodidina mankany amin\u2019ny fihirifana iray. Ary aza analana ny sisin\u2019ny volombavanao.",
        "28": "\u201c\u2018Aza didididiana ny vatanareo rehefa misy olona * maty, ary aza asiana tombokavatsa * ny tenanareo. Izaho no Jehovah.",
        "29": "\u201c\u2018Aza manala baraka ny zanakao vavy amin\u2019ny fandefasana azy hivaro-tena, sao hivaro-tena koa ny mponina eo amin\u2019ilay tany, ka hanjakan\u2019ny fitondran-tena baranahiny ilay tany.",
        "30": "\u201c\u2018Tandremo ny sabatako. Ary hajao ny toerako masina. Izaho no Jehovah.",
        "31": "\u201c\u2018Aza mila hevitra amin\u2019ny mpamoha angatra na amin\u2019ny mpilaza ny hoavy, sao hanjary ho voaloton\u2019ireny ianareo. Izaho no Jehovah Andriamanitrareo.",
        "32": "\u201c\u2018Mitsang\u00e0na raha eo anatrehan\u2019ny fotsy volo ianao, ary asio fiheverana ny zokiolona, ka matahora an\u2019Andriamanitrao. Izaho no Jehovah.",
        "33": "\u201c\u2018Raha misy vahiny monina eo aminareo, ao amin\u2019ny taninareo, dia aza ampahorina izy.",
        "34": "Tokony hataonareo toy ny teratany eo aminareo ihany ny vahiny monina eo aminareo. Ary tiavo tahaka ny tenanao izy, fa efa mba mpivahiny tany Ejipta ihany koa ianareo. Izaho no Jehovah Andriamanitrareo.",
        "35": "\u201c\u2018Aza manao ny tsy marina rehefa mitsara, na mandrefy, na mandanja, na mamatra.",
        "36": "Tokony ho mizana marina sy vatomizana marina no hanananareo, ary koa efaha marina sy hina marina. Izaho no Jehovah Andriamanitrareo, izay nitondra anareo nivoaka avy tany Ejipta.",
        "37": "Koa tandremo ny lal\u00e0ko rehetra sy ny didim-pitsarako rehetra, ka ankatoavy. Izaho no Jehovah.\u2019\u201d"
    },
    "20": {
        "1": "Ary hoy koa i Jehovah tamin\u2019i Mosesy:",
        "2": "\u201cIzao no holazainao amin\u2019ny zanak\u2019Israely: \u2018Tsy maintsy vonoina ho faty izay manolotra ny taranany ho an\u2019i Moleka, na anisan\u2019ny zanak\u2019Israely izy, na vahiny monina eo amin\u2019ny Israely. Hitora-bato azy ho faty ny vahoaka.",
        "3": "Ary izaho kosa hanameloka * azy ka haringako tsy ho eo amin\u2019ny fireneny izy, satria nisy natolony ho an\u2019i Moleka ny taranany, mba handotoany ny toerako masina sy hanazimbazimbany ny anarako masina.",
        "4": "Ary raha minia manakimpy ny masony amin\u2019ilay olona manolotra ny taranany ho an\u2019i Moleka ny vahoaka, ka tsy mamono azy ho faty,",
        "5": "dia izaho mihitsy no hanameloka an\u2019ilay olona sy ny ankohonany. Haringako tsy ho eo amin\u2019ny fireneny izy sy izay rehetra niaraka taminy, satria nanana fifandraisana mamoafady tamin\u2019i Moleka.",
        "6": "\u201c\u2018Raha misy olona * mila hevitra amin\u2019ny mpamoha angatra na amin\u2019ny mpilaza ny hoavy, ka manana fifandraisana mamoafady amin\u2019ireny, dia hanameloka an\u2019izany olona * izany aho ary haringako tsy ho eo amin\u2019ny fireneny izy.",
        "7": "\u201c\u2018Hamasino ny tenanareo, ary aoka ho masina ianareo, satria izaho no Jehovah Andriamanitrareo.",
        "8": "Ary tandremo ny lal\u00e0ko ka ankatoavy. Izaho no Jehovah izay manamasina anareo.",
        "9": "\u201c\u2018Raha misy manozona ny rainy sy ny reniny, dia tsy maintsy vonoina ho faty izy, satria rainy sy reniny no ozoniny. Izy ihany no ho tompon\u2019andraikitra amin\u2019ny fahafatesany. *",
        "10": "\u201c\u2018Izay lehilahy manitsakitsa-bady ka maka vadin\u2019olona, dia manitsakitsa-bady noho ny nakany ny vadin\u2019ny namany. Tsy maintsy vonoina ho faty ilay lehilahy nanitsakitsa-bady sy ilay vehivavy nanitsakitsa-bady.",
        "11": "Ny lehilahy manao firaisana amin\u2019ny vadin-drainy dia mampiharihary ny fitanjahan-drainy. Tsy maintsy vonoina ho faty izy ireo, ary izy ireo ihany no ho tompon\u2019andraikitra amin\u2019ny fahafatesany.",
        "12": "Raha misy lehilahy manao firaisana amin\u2019ny vinantovaviny, dia tsy maintsy vonoina ho faty izy ireo. Tsy fanao voajanahary izany nataon\u2019izy ireo izany. Izy ireo ihany no ho tompon\u2019andraikitra amin\u2019ny fahafatesany.",
        "13": "\u201c\u2018Raha misy lehilahy manao firaisana amin\u2019ny lehilahy toy ny fanaovana firaisana amin\u2019ny vehivavy, dia samy nanao zava-maharikoriko izy roa lahy, ka tsy maintsy vonoina ho faty. Izy ireo ihany no ho tompon\u2019andraikitra amin\u2019ny fahafatesany.",
        "14": "\u201c\u2018Raha misy lehilahy maka vady vehivavy iray nefa manao firaisana amin\u2019ny renin-dravehivavy, dia fitondran-tena baranahiny izany. Hodorana ralehilahy sy izy mianaka, mba tsy hitohy eo aminareo ny fitondran-tena baranahiny.",
        "15": "\u201c\u2018Raha misy lehilahy manao firaisana * amin\u2019ny biby, dia tsy maintsy vonoina ho faty izy, ary hovonoina koa ilay biby.",
        "16": "Ary raha misy vehivavy manakaiky biby mba hanao firaisana aminy, dia hovonoinao ho faty ravehivavy sy ilay biby. Tsy maintsy vonoina ho faty ireo. Izy ireo ihany no ho tompon\u2019andraikitra amin\u2019ny fahafatesany.",
        "17": "\u201c\u2018Raha misy lehilahy maka ny anabaviny, na koa ny zanakavavin-drainy na ny zanakavavin-dreniny, ka hitany ny fitanjahan-dravehivavy ary ravehivavy koa mahita ny fitanjahany, dia zava-mahamenatra izany. Koa haringana eo imason\u2019ny zanaky ny fireneny izy mianadahy. Ny fitanjahan\u2019ny anabaviny no naharihariny, ka hampamoahina noho ny fahadisoany izy.",
        "18": "\u201c\u2018Raha misy lehilahy manao firaisana amim-behivavy tonga fotoana ka mampiharihary ny fitanjahan-dravehivavy, dia mampihanjahanja ny faritra nivoahan\u2019ny ran-dravehivavy izy, ary ravehivavy koa mampiharihary ny faritra nivoahan\u2019ny rany. Koa samy haringana tsy ho eo amin\u2019ny fireneny izy roa.",
        "19": "\u201c\u2018Aza aharihary ny fitanjahan\u2019ny rahavavin-dreninao na ny anabavin-drainao, satria olona iray ra aminao no ahanjahanjanao. Hampamoahina noho ny fahadisoany izy ireo.",
        "20": "Ny lehilahy manao firaisana amin\u2019ny vadin\u2019ny dadatoany dia mampiharihary ny fitanjahan\u2019ny dadatoany. Hampamoahina noho ny fahadisoany izy mianaka, ary ho faty tsy miteraka.",
        "21": "Raha misy lehilahy maka ny vadin-drahalahiny, dia zava-maharikoriko izany. Ny fitanjahan\u2019ny rahalahiny ihany no naharihariny. Ho faty tsy miteraka izy roa.",
        "22": "\u201c\u2018Tandremo ny lal\u00e0ko rehetra sy ny didim-pitsarako rehetra ka ankatoavy, mba tsy handoa anareo ilay tany izay hitondrako anareo mba honenanareo.",
        "23": "Ary aza mitandrina ny lal\u00e0n\u2019ireo firenena izay roahiko tsy ho eo anatrehanareo. Izany rehetra izany mantsy no nataony, ka halako izy ireo.",
        "24": "Koa izao no lazaiko aminareo: \u201cIanareo no haka ny tanin\u2019izy ireo ho fanananareo, ary izaho no hanome izany mba halainareo ho fanananareo, dia tany tondra-dronono sy tantely. Ary izaho no Jehovah Andriamanitrareo, izay nanavaka anareo tamin\u2019ireo firenena.\u201d",
        "25": "Koa asio fiavahany ny biby madio sy ny maloto, ary ny vorona maloto sy ny madio. Ary mitandrema ianareo sao ho tonga zava-maharikoriko noho ny amin\u2019ny biby sy ny vorona ary izay biby mihetsiketsika eny amin\u2019ny tany, satria efa navahako ireny rehefa nambarako hoe maloto.",
        "26": "Aoka ho masina eo anatrehako ianareo, satria izaho Jehovah dia masina. Ary avahako amin\u2019ireo firenena ianareo mba ho ahy.",
        "27": "\u201c\u2018Tsy maintsy vonoina ho faty ny lehilahy na ny vehivavy mpamoha angatra na itoeran\u2019ny fanahy mpilaza ny hoavy. Hotoraham-bato ho faty izy ireo, ary izy ireo ihany no ho tompon\u2019andraikitra amin\u2019ny fahafatesany.\u2019\u201d"
    },
    "21": {
        "1": "Ary hoy koa i Jehovah tamin\u2019i Mosesy: \u201cMitenena amin\u2019ny mpisorona zanakalahin\u2019i Arona hoe: \u2018Rehefa misy olona * maty eo amin\u2019ny fireneny, dia tsy misy amin\u2019izy ireo mahazo mandoto tena amin\u2019ny faty,",
        "2": "afa-tsy amin\u2019ny fatin\u2019ny havany akaiky izay iray ra aminy, izany hoe ny reniny, ny rainy, ny zanany lahy, ny zanany vavy, ny rahalahiny,",
        "3": "ary ny anabaviny mbola virjiny, izay havany akaiky sady mbola tsy manambady. Azony atao ny mandoto tena amin\u2019ny fatin\u2019io anabaviny io.",
        "4": "Raha vehivavy manambady no maty, dia aoka izy tsy handoto tena amin\u2019izany, eo amin\u2019ny fireneny, sao hampahaloto ny tenany.",
        "5": "Tsy hosolainy ny lohany, na hoharatany ny sisin\u2019ny volombavany, na hodidididiany ny vatany.",
        "6": "Fa ho masina eo anatrehan\u2019Andriamaniny kosa izy, ary tsy hanazimbazimba ny anaran\u2019Andriamaniny, satria izy no manolotra ny fanatitra atao anaty afo ho an\u2019i Jehovah, dia ny sakafo ho an\u2019Andriamaniny. Aoka ho masina izy.",
        "7": "Tsy halainy ho vady ny vehivavy mpivaro-tena, na tsy virjiny intsony, na nisara-bady, satria masina eo anatrehan\u2019Andriamaniny izy.",
        "8": "Koa hamasino izy, satria izy no manolotra ny sakafo ho an\u2019Andriamanitrao. Ary tokony ho masina aminao izy, satria masina izaho Jehovah izay manamasina anareo.",
        "9": "\u201c\u2018Ary raha toa ny zanakavavin\u2019ny mpisorona ka manala baraka tena satria mivaro-tena, dia ny rainy no ataony afa-baraka, ka hodorana izy.",
        "10": "\u201c\u2018Ny mpisoronabe eo anivon\u2019ny rahalahiny dia tsy hamela ny volony hisavoritaka, sady tsy handrovitra ny akanjony. Efa nandrarahana menaka masina fanosorana mantsy ny lohany, ary efa nomena fahefana * hanao ny akanjon\u2019ny mpisoronabe izy.",
        "11": "Tsy hanakaiky faty * izy, ary tsy mahazo mandoto tena amin\u2019ny fatin-drainy na ny fatin-dreniny.",
        "12": "Tsy hivoaka ny toerana masina koa izy, na hanazimbazimba ny toerana masin\u2019Andriamaniny, satria eo aminy ilay famantarana hoe voatokana izy, dia ilay menaka fanosorana avy amin\u2019Andriamaniny. Izaho no Jehovah.",
        "13": "\u201c\u2018Vehivavy virjiny no tokony halainy ho vady.",
        "14": "Fa ny vehivavy mpitondratena na nisarahan\u2019ny vadiny na tsy virjiny intsony na mpivaro-tena, dia tsy azony alaina, fa virjiny eo amin\u2019ny fireneny ihany no halainy.",
        "15": "Tsy tokony hanao izay hampahaloto ny taranany eo amin\u2019ny fireneny izy, satria izaho no Jehovah izay manamasina azy.\u2019\u201d",
        "16": "Ary hoy koa i Jehovah tamin\u2019i Mosesy:",
        "17": "\u201cLazao amin\u2019i Arona hoe: \u2018Izay lehilahy anisan\u2019ny taranakao, hatramin\u2019ny taranany fara mandimby, nefa manan-takaitra, dia tsy mahazo manatona mba hanolotra sakafo ho an\u2019Andriamaniny.",
        "18": "Tsy misy mahazo manatona hanao izany ny lehilahy manan-takaitra, izany hoe jamba, malemy tongotra, misy rimbona ny orony, lava loatra ny tanany na ny tongony ilany,",
        "19": "misy tapaka ny taolan-tongony na ny taolan-tanany,",
        "20": "vokoka, mahia kaozatra, misy aretina ny masony, misy anakandroana ny hodiny na misy mamariparitra boribory, torotoro ny vihiny.",
        "21": "Izay lehilahy anisan\u2019ny taranak\u2019i Arona mpisorona, nefa manan-takaitra, dia tsy mahazo manatona mba hanolotra fanatitra atao anaty afo ho an\u2019i Jehovah. Manan-takaitra izy, ka tsy mahazo manatona mba hanolotra sakafo ho an\u2019Andriamaniny.",
        "22": "Fa azony atao ihany ny mihinana ny sakafo natolotra ho an\u2019Andriamaniny, izay avy amin\u2019ny zavatra masina indrindra sy ny zavatra masina.",
        "23": "Tsy azony atao anefa ny miditra eo akaikin\u2019ny ridao, na manakaiky ny alitara, satria manan-takaitra izy. Tsy hanazimbazimba ny toerako masina izy, fa izaho no Jehovah izay manamasina azy ireo.\u2019\u201d",
        "24": "Koa niresaka tamin\u2019i Arona sy ny zanany lahy ary ny zanak\u2019Israely rehetra i Mosesy."
    },
    "22": {
        "1": "Ary hoy koa i Jehovah tamin\u2019i Mosesy:",
        "2": "\u201cTeneno i Arona sy ny zanany lahy mba tsy hanakaiky * ny zava-masina aterin\u2019ny zanak\u2019Israely, sao hanazimbazimba ny anarako masina, vokatr\u2019izay ataony amin\u2019ireo zavatra hamasinin\u2019ny zanak\u2019Israely ho ahy. Izaho no Jehovah.",
        "3": "Izao lazaina aminy: \u2018Izay lahy anisan\u2019ny taranakareo, hatramin\u2019ny taranaka fara mandimby, ka mbola maloto nefa manakaiky ny zava-masina hohamasinin\u2019ny zanak\u2019Israely ho an\u2019i Jehovah, dia haringana tsy ho eo anatrehako. Izaho no Jehovah.",
        "4": "Ary izay lehilahy taranak\u2019i Arona, nefa boka na misy tsiranoka mivoaka amin\u2019ny filahiany, dia tsy mahazo mihinana amin\u2019ny zava-masina, mandra-pahadiony. Toy izany koa izay lehilahy mikasika olona voaloton\u2019ny faty, * na izay lehilahy mivoaka tsirinaina,",
        "5": "na mikasika bibikely maloto, na mikasika olona maloto, na inona na inona fahalotoan\u2019ilay olona.",
        "6": "Haloto mandra-paharivan\u2019ny andro izay olona * mikasika ny iray amin\u2019ireo, ka tsy mahazo mihinana amin\u2019ny zava-masina raha tsy efa nandro tamin\u2019ny rano.",
        "7": "Hadio izy rehefa milentika ny masoandro, ka mahazo mihinana amin\u2019ny zava-masina aorian\u2019izay, satria sakafony izany.",
        "8": "Tsy hihinana biby maty ho azy na izay noviravirain\u2019ny bibidia koa izy, sao ho voaloton\u2019izany. Izaho no Jehovah.",
        "9": "\u201c\u2018Ary hanao ny adidiny amiko izy ireo, sao ho lasa fahotany ny tsy fanaovany izany, ka ho faty izy, satria nanazimbazimba zava-masina. Izaho no Jehovah izay manamasina azy ireo.",
        "10": "\u201c\u2018Tsy mahazo mihinana zava-masina ny olona tsy nahazo alalana, na ny vahiny miara-mipetraka amin\u2019ny mpisorona, na ny mpikarama.",
        "11": "Fa raha misy mpisorona mividy olona * amin\u2019ny volany, dia mahazo mihinana amin\u2019ny zava-masina ilay olona. Mahazo mihinana amin\u2019ny sakafon\u2019ny mpisorona koa izay mpanompo teraka tao an-tranony.",
        "12": "Raha manambady tsy mpisorona ny zanakavavin\u2019ny mpisorona, dia tsy mahazo mihinana amin\u2019ny zava-masina natao fanomezana izy.",
        "13": "Fa mahazo mihinana amin\u2019ny sakafon-drainy kosa izy raha lasa mpitondratena na nisarahan\u2019ny vadiny nefa mbola tsy niteraka, ka voatery mody any an-tranon-drainy toy ny tamin\u2019ny fahatanorany. Tsy mahazo mihinana amin\u2019izany kosa ny olona tsy nahazo alalana.",
        "14": "\u201c\u2018Raha misy olona nihinana tsy nahy tamin\u2019ny zava-masina, dia tsy maintsy honerany izany. Ary homeny ny mpisorona izany, sady mbola hampiany ampahadiminy.",
        "15": "Koa tsy tokony hozimbazimbain\u2019ny mpisorona ny zava-masina omen\u2019ny zanak\u2019Israely ho an\u2019i Jehovah.",
        "16": "Raha manao izany mantsy ny mpisorona, dia ho voasazy ny zanak\u2019Israely satria meloka ho nihinana tamin\u2019ny zava-masina nomeny. Izaho no Jehovah izay manamasina azy ireo.\u2019\u201d",
        "17": "Ary hoy koa i Jehovah tamin\u2019i Mosesy:",
        "18": "\u201cMitenena amin\u2019i Arona sy ny zanany lahy ary ny zanak\u2019Israely rehetra hoe: \u2018Raha misy amin\u2019ny taranak\u2019Israely na ny vahiny monina eo aminy, manolotra fanatitra ho fanefana voady na ho fanatitra an-tsitrapo, izay atolony ho an\u2019i Jehovah ho fanatitra dorana,",
        "19": "dia tokony ho lahy tsy misy kilema izany, na omby na vantotr\u2019ondry na osy, mba hahazoanareo sitraka.",
        "20": "Tsy hanolotra an\u2019izay manan-takaitra ianareo, fa tsy hahazoanareo sitraka izany.",
        "21": "\u201c\u2018Raha misy manolotra sorona iombonana ho an\u2019i Jehovah mba hanefana voady na ho fanatitra an-tsitrapo, dia tokony ho biby tsy misy kilema izany, na omby na ondry na osy, mba hahazoany sitraka. Tsy tokony hanan-takaitra mihitsy izany.",
        "22": "Aza aterina ho an\u2019i Jehovah ny biby jamba, na tapa-taolana, na maratra, na misy votsy na misy anakandroana na aretin-koditra mamariparitra boribory. Ary izay rehetra avy amin\u2019ny biby toy izany, dia tsy azo atao eo ambony alitara ho an\u2019i Jehovah, ho fanatitra atao anaty afo.",
        "23": "Azonao atao fanatitra an-tsitrapo ny omby na ondry manan-tongotra ila lava loatra na fohy loatra. Tsy hankasitrahana kosa izany, raha ho fanefana voady.",
        "24": "Aza atolotra ho an\u2019i Jehovah ny biby raha toa ny vihiny ka voaporitra, na torotoro, na voaongotra, na tapaka. Aza manolotra biby toy izany ao amin\u2019ny taninareo.",
        "25": "Ary ny biby toy ireo rehetra ireo, izay aterin\u2019ny hafa firenena, dia tsy azo atolotra ho sakafo ho an\u2019Andriamanitrareo, satria misy kilema sy manan-takaitra, ka tsy hahazoanareo sitraka.\u2019\u201d",
        "26": "Ary hoy koa i Jehovah tamin\u2019i Mosesy:",
        "27": "\u201cRaha misy omby na ondry na osy vao teraka, dia mbola hiara-mitoetra amin-dreniny fito andro izy. Hekena ho fanatitra atao anaty afo ho an\u2019i Jehovah kosa izy, rehefa feno valo andro no ho miakatra.",
        "28": "Aza vonoina ao anatin\u2019ny indray andro miaraka amin\u2019ny zanany ny omby sy ny ondry.",
        "29": "\u201cRaha manao sorona biby ho sorona fisaorana ho an\u2019i Jehovah ianareo, dia ataovy mba hahazoana sitraka izany.",
        "30": "Tokony hohanina ny androtr\u2019iny izany, fa tsy hamelana mandra-maraina. Izaho no Jehovah.",
        "31": "\u201cTandremo ny didiko ka ankatoavy. Izaho no Jehovah.",
        "32": "Aza zimbazimbaina ny anarako masina, fa hohamasinina eo anivon\u2019ny zanak\u2019Israely aho. Izaho no Jehovah izay manamasina anareo,",
        "33": "dia Ilay nitondra anareo nivoaka avy tany Ejipta, mba hasehoko aminareo fa Andriamanitra aho. Izaho no Jehovah.\u201d"
    },
    "23": {
        "1": "Ary hoy koa i Jehovah tamin\u2019i Mosesy:",
        "2": "\u201cMitenena amin\u2019ny zanak\u2019Israely hoe: \u2018Fivoriambe masina ireo fety nandidian\u2019i Jehovah, ka tokony hanaovanareo antso avo. Ireto avy izany:",
        "3": "Enina andro no azo iasana, fa sabata fitsaharana tanteraka kosa ny andro fahafito, sady fivoriambe masina. Aza manao asa na inona na inona, fa sabata ho an\u2019i Jehovah izany andro izany, any amin\u2019izay rehetra onenanareo.",
        "4": "\u201c\u2018Ireto avy ny fety nandidian\u2019i Jehovah, izany hoe ireo fivoriambe masina izay tokony hanaovanareo antso avo, amin\u2019ireo fotoana voatondro:",
        "5": "Ny andro fahefatra ambin\u2019ny folon\u2019ny volana voalohany, eo anelanelan\u2019ny takariva roa, * dia Paska ho an\u2019i Jehovah.",
        "6": "\u201c\u2018Ny andro fahadimy ambin\u2019ny folon\u2019io volana io dia fetin\u2019ny mofo tsy misy lalivay, izay fety ho an\u2019i Jehovah. Fito andro no hihinananareo mofo tsy misy lalivay.",
        "7": "Amin\u2019ny andro voalohany dia hanao fivoriambe masina ianareo. Aza manao asa mafy na inona na inona.",
        "8": "Fa hanolotra fanatitra atao anaty afo ho an\u2019i Jehovah kosa ianareo mandritra ny fito andro. Ary hisy fivoriambe masina amin\u2019ny andro fahafito. Aza manao asa mafy na inona na inona.\u2019\u201d",
        "9": "Ary hoy koa i Jehovah tamin\u2019i Mosesy:",
        "10": "\u201cMitenena amin\u2019ny zanak\u2019Israely hoe: \u2018Rehefa tafiditra ao amin\u2019ilay tany homeko anareo ianareo ka hijinja ny vokatra, dia hitondra ny amboaran\u2019ny voaloham-bokatrareo any amin\u2019ny mpisorona.",
        "11": "Ary hahetsiketsiny * eo anatrehan\u2019i Jehovah ilay amboara, mba hahazoanareo sitraka. Ny ampitson\u2019ny sabata avy hatrany no tokony hanetsiketsehan\u2019ny mpisorona izany.",
        "12": "Ary amin\u2019ny andro itondranareo an\u2019ilay amboara hahetsiketsika no hanoloranareo ondrilahy kely tsy misy kilema sady tsy mihoatra ny herintaona, ho fanatitra dorana ho an\u2019i Jehovah.",
        "13": "Ampiaraho amin\u2019izany ny fanatitra varimbazaha, dia lafarinina tsara toto roa ampahafolon\u2019ny efaha, nafangaro menaka, ho fanatitra atao anaty afo ho an\u2019i Jehovah sy ho hanitra mampitony. Ampiaraho aminy koa ny fanatitra zava-pisotro, dia divay ampahefatry ny hina. *",
        "14": "Ary aza mihinana mofo, na voa natono, na voa vaovao, mandra-pahatongan\u2019ilay andro hitondranareo ny fanatitra ho an\u2019Andriamanitrareo. Lal\u00e0na mandritra ny fotoana tsy voafetra ho an\u2019ny taranakareo izany, any amin\u2019izay rehetra onenanareo.",
        "15": "\u201c\u2018Manis\u00e0 sabata fito manomboka ny ampitson\u2019ny sabata, manomboka amin\u2019ilay andro itondranareo ny amboara atao fanatitra ahetsiketsika. Tokony ho herinandro fito katroka ireo.",
        "16": "Eny, hanisa dimampolo andro ianareo, ka amin\u2019ny ampitson\u2019ny sabata fahafito izany no ho tapitra. Dia manolora fanatitra varimbazaha vaovao ho an\u2019i Jehovah.",
        "17": "Avy any amin\u2019ny toeram-ponenanareo no hitondranareo mofo roa, ho fanatitra ahetsiketsika. Hatao amin\u2019ny lafarinina tsara toto roa ampahafolon\u2019ny efaha ireo, ary hasiana lalivay sady hatao ao anaty lafaoro, ho voaloham-bokatra ho an\u2019i Jehovah.",
        "18": "Ary izao no atolory miaraka amin\u2019ny mofo: Ondrilahy kely fito tsy misy kilema ary herintaona avy, sy vantotr\u2019ombilahy iray, ary ondrilahy roa. Ho fanatitra dorana ho an\u2019i Jehovah ireo, miaraka amin\u2019ny fanatitra varimbazaha sy ny fanatitra zava-pisotro. Ho fanatitra atao anaty afo ireo, ho hanitra mampitony an\u2019i Jehovah.",
        "19": "Ary manolora zanak\u2019osy iray ho fanatitra noho ny ota, sy ondrilahy kely roa izay herintaona avy ho sorona iombonana.",
        "20": "Ary hahetsiketsiky ny mpisorona ireo ondrilahy kely roa, sy ny mofo natao tamin\u2019ny voaloham-bokatra, ho fanatitra ahetsiketsika eo anatrehan\u2019i Jehovah. Ho zava-masina eo anatrehan\u2019i Jehovah ireo, ary ho an\u2019ilay mpisorona.",
        "21": "Dia manaova antso avo amin\u2019io andro io fa hisy fivoriambe masina ho anareo. Aza manao asa mafy na inona na inona. Lal\u00e0na mandritra ny fotoana tsy voafetra ho an\u2019ny taranakareo izany, any amin\u2019izay rehetra onenanareo.",
        "22": "\u201c\u2018Rehefa mijinja ny vokatry ny taninareo ianareo, dia aza jinjaina tanteraka ny sisin\u2019ny sahanareo. Ary aza alaina ny vokatra navelan\u2019ny mpijinja, fa avelao ho an\u2019ny ory sy ny vahiny monina eo aminareo. Izaho no Jehovah Andriamanitrareo.\u2019\u201d",
        "23": "Ary hoy koa i Jehovah tamin\u2019i Mosesy:",
        "24": "\u201cLazao amin\u2019ny zanak\u2019Israely hoe: \u2018Ny andro voalohan\u2019ny volana fahafito dia ho fitsaharana tanteraka ho anareo, sy ho fampahatsiarovana anareo amin\u2019ny alalan\u2019ny fitsofana trompetra, ary ho fivoriambe masina.",
        "25": "Aza manao asa mafy na inona na inona, ary manolora fanatitra atao anaty afo ho an\u2019i Jehovah.\u2019\u201d",
        "26": "Ary hoy koa i Jehovah tamin\u2019i Mosesy:",
        "27": "\u201cAndro fandrakofam-pahotana kosa ny andro fahafolon\u2019io volana fahafito io. Hanao fivoriambe masina ianareo, ary hampahory tena sy hanolotra fanatitra atao anaty afo ho an\u2019i Jehovah.",
        "28": "Aza manao asa na inona na inona amin\u2019io andro io satria andro fandrakofam-pahotana io, handrakofana ny fahotanareo eo anatrehan\u2019i Jehovah Andriamanitrareo.",
        "29": "Haringana tsy ho eo amin\u2019ny fireneny mantsy izay * tsy mampahory tena amin\u2019io andro io.",
        "30": "Ary izay * manao asa na inona na inona amin\u2019io andro io, dia haringako tsy ho eo amin\u2019ny fireneny.",
        "31": "Aza manao asa na inona na inona. Lal\u00e0na mandritra ny fotoana tsy voafetra ho an\u2019ny taranakareo izany, any amin\u2019izay rehetra onenanareo.",
        "32": "Sabata fitsaharana tanteraka izany ho anareo, ary hampahory tena ianareo amin\u2019ny andro fahasivin\u2019ny volana, amin\u2019ny takariva. Hitandrina ny sabatanareo ianareo, manomboka amin\u2019ny takariva iray ka hatramin\u2019ny takariva iray.\u201d",
        "33": "Ary hoy koa i Jehovah tamin\u2019i Mosesy:",
        "34": "\u201cLazao amin\u2019ny zanak\u2019Israely hoe: \u2018Ny andro fahadimy ambin\u2019ny folon\u2019io volana fahafito io koa dia fetin\u2019ny trano rantsankazo. Fety ho an\u2019i Jehovah izany, ary maharitra fito andro.",
        "35": "Fivoriambe masina ny andro voalohany, ka aza manao asa mafy na inona na inona.",
        "36": "Fito andro no hanoloranareo fanatitra atao anaty afo ho an\u2019i Jehovah. Hanao fivoriambe masina ianareo amin\u2019ny andro fahavalo, ary hanolotra fanatitra atao anaty afo ho an\u2019i Jehovah. Fivoriambe manetriketrika izany, ka aza manao asa mafy na inona na inona.",
        "37": "\u201c\u2018Ireo no fety nandidian\u2019i Jehovah, ary tokony hanaovanareo antso avo fa fivoriambe masina natao hanolorana fanatitra atao anaty afo ho an\u2019i Jehovah, dia ny fanatitra dorana sy ny fanatitra varimbazaha ampiarahina amin\u2019ny sorona, ary ny fanatitra zava-pisotro araka ny fandaharam-potoana isan\u2019andro,",
        "38": "ankoatra ny sabatan\u2019i Jehovah mbamin\u2019ny fanomezana ataonareo sy ny fanatitra rehetra fanefana voady ary ny fanatitra an-tsitrapo rehetra, izay tokony homenareo an\u2019i Jehovah.",
        "39": "Hankalaza ny fety ho an\u2019i Jehovah mandritra ny fito andro kosa ianareo manomboka amin\u2019ny andro fahadimy ambin\u2019ny folon\u2019ny volana fahafito, rehefa avy nanangona ny vokatry ny tany. Fitsaharana tanteraka ny andro voalohany, ary fitsaharana tanteraka koa ny andro fahavalo.",
        "40": "Ary amin\u2019ny andro voalohany, dia mak\u00e0 voan\u2019ny hazo tsara tarehy, sy ravim-palmie, ary sampan\u2019ny hazo maro rantsana sy hazo aravaha any amin\u2019ny lohasaha falehan-driaka. Dia hifaly mandritra ny fito andro eo anatrehan\u2019i Jehovah Andriamanitrareo ianareo.",
        "41": "Ary ankalazao ho fety ho an\u2019i Jehovah izany, fito andro isan-taona. Tokony hankalaza izany amin\u2019ny volana fahafito ianareo, ary ho lal\u00e0na mandritra ny fotoana tsy voafetra izany, hatramin\u2019ny taranakareo fara mandimby.",
        "42": "Ao anaty trano rantsankazo no hipetrahanareo fito andro. Ary hipetraka ao anaty trano rantsankazo ny teratany rehetra eo amin\u2019ny Israely,",
        "43": "mba hahafantaran\u2019ny taranakareo fa tao anaty trano rantsankazo ny zanak\u2019Israely no nasaiko nipetraka, fony aho nitondra azy nivoaka avy tany Ejipta. Izaho no Jehovah Andriamanitrareo.\u2019\u201d",
        "44": "Dia nolazain\u2019i Mosesy tamin\u2019ny zanak\u2019Israely ny momba an\u2019ireo fety nandidian\u2019i Jehovah."
    },
    "24": {
        "1": "Ary hoy i Jehovah tamin\u2019i Mosesy:",
        "2": "\u201cIlazao ny zanak\u2019Israely mba hitondra menaka oliva tsy misy fangarony avy amin\u2019ny oliva voatoto, mba hatao amin\u2019ny jiro. Amin\u2019izay, dia hirehitra foana ny jiro.",
        "3": "Eo ivelan\u2019ilay ridao eo akaikin\u2019ny Tenin\u2019ny Vavolombelona, izay ao amin\u2019ny tranolay fihaonana, no hikarakaran\u2019i Arona ny jiro, mba hirehetany foana eo anatrehan\u2019i Jehovah, manomboka amin\u2019ny takariva ka mandra-maraina. Ho lal\u00e0na mandritra ny fotoana tsy voafetra izany, hatramin\u2019ny taranakareo fara mandimby.",
        "4": "Hokarakarainy foana eo anatrehan\u2019i Jehovah ireo jiro eo ambonin\u2019ny fitoeran-jiro vita amin\u2019ny volamena tsy misy fangarony.",
        "5": "\u201cDia haka lafarinina tsara toto ianao, mba hanaovana mofo boribory roa ambin\u2019ny folo, ka hataonao ao anaty lafaoro. Lafarinina roa ampahafolon\u2019ny efaha no hanaovana ny mofo iray.",
        "6": "Zarao ho roa toko misy mofo enina mifanaingina ireo mofo ireo, ka ataovy eo ambonin\u2019ilay latabatra vita amin\u2019ny volamena tsy misy fangarony, eo anatrehan\u2019i Jehovah.",
        "7": "Ary asio ditin-kazo manitra tsy misy fangarony eo ambonin\u2019izy roa toko. Ataovy solon\u2019ny mofo ilay ditin-kazo, ho fanatitra fampahatsiahivana sy ho fanatitra atao anaty afo ho an\u2019i Jehovah.",
        "8": "Isaky ny sabata no handaharany ny mofo eo anatrehan\u2019i Jehovah. Fifanekena ataoko amin\u2019ny zanak\u2019Israely mandritra ny fotoana tsy voafetra izany.",
        "9": "Ary ho an\u2019i Arona sy ny zanany lahy izany, ka hohanin\u2019izy ireo ao amin\u2019ny toerana masina, satria zavatra masina indrindra ho an\u2019ny mpisorona, avy amin\u2019ny fanatitra atao anaty afo ho an\u2019i Jehovah. Ho fitsipika mandritra ny fotoana tsy voafetra izany.\u201d",
        "10": "Ary nivoaka nankeo amin\u2019ny zanak\u2019Israely ny lehilahy iray, zanaky ny vehivavy israelita, fa Ejipsianina kosa ny rainy. Niady tao an-toby io lehilahy io sy ny lehilahy israelita iray.",
        "11": "Niteny ratsy sy nanozona an\u2019ilay Anarana io zanaky ny vehivavy israelita io. Dia nentina tany amin\u2019i Mosesy izy. Selomita no anaran-dreniny, izay zanakavavin\u2019i Dibry, avy amin\u2019ny fokon\u2019i Dana.",
        "12": "Koa nambenana tsara ilay lehilahy, mandra-pahazoan\u2019izy ireo fanambarana mazava avy amin\u2019i Jehovah.",
        "13": "Ary hoy i Jehovah tamin\u2019i Mosesy:",
        "14": "\u201cEnto mivoaka ny toby ilay nanozona. Ary hametraka ny tanany eo amin\u2019ny lohan-dralehilahy izay rehetra nandre azy. Dia hitora-bato azy ny vahoaka manontolo.",
        "15": "Ary izao no holazainao amin\u2019ny zanak\u2019Israely: \u2018Raha misy manozona ny Andriamaniny, dia hampamoahina noho ny fahotany izy.",
        "16": "Tsy maintsy vonoina ho faty ilay niteny ratsy ny anaran\u2019i Jehovah. Hitora-bato azy tokoa ny vahoaka manontolo. Hovonoina ho faty izay miteny ratsy an\u2019ilay Anarana, na vahiny izy na teratany.",
        "17": "\u201c\u2018Raha misy mamely olona * ka mahafaty azy, dia tsy maintsy vonoina ho faty koa izy.",
        "18": "Ary izay nahafaty biby fiompy dia hanonitra izany, ka hanome biby * ho solon\u2019ny biby.",
        "19": "Raha misy mampitondra takaitra ny namany, dia ho araka izay nataony tamin\u2019ilay namany no hatao aminy koa:",
        "20": "Tapaka ho solon\u2019ny tapaka, maso ho solon\u2019ny maso, nify ho solon\u2019ny nify. Izay takaitra nampitondrainy an\u2019ilay olona no hatao aminy koa.",
        "21": "Hanonitra ny biby novonoiny \u00e0ry izay nahafaty biby. Fa hovonoina ho faty kosa izay nahafaty olona.",
        "22": "\u201c\u2018Didim-pitsarana iray ihany no mihatra aminareo. Tokony hitovy amin\u2019ny teratany ny vahiny, satria izaho no Jehovah Andriamanitrareo.\u2019\u201d",
        "23": "Dia niteny tamin\u2019ny zanak\u2019Israely i Mosesy taorian\u2019izay, ka nentina teny ivelan\u2019ny toby ilay nanozona, ary notoraham-bato. Koa nanao araka izay nandidian\u2019i Jehovah an\u2019i Mosesy ny zanak\u2019Israely."
    },
    "25": {
        "1": "Ary hoy koa i Jehovah tamin\u2019i Mosesy teo an-tendrombohitra Sinay:",
        "2": "\u201cMitenena amin\u2019ny zanak\u2019Israely hoe: \u2018Rehefa tafiditra ao amin\u2019ilay tany homeko anareo ianareo, dia hitandrina sabata ho an\u2019i Jehovah ilay tany.",
        "3": "Enin-taona no hamafazanao voa eo amin\u2019ny sahanao, ary enin-taona no handrantsananao ny voalobokao, ka hanangonanao ny vokatry ny tany.",
        "4": "Fa hisy sabata fialan-tsasatra tanteraka ho an\u2019ny tany kosa amin\u2019ny taona fahafito, ary ho sabata ho an\u2019i Jehovah izany. Aza amafazana voa ny sahanao, ary aza rantsanana ny voalobokao.",
        "5": "Raha nisy naniry ny voa latsaka tamin\u2019ny fijinjana farany, dia aza jinjaina ny vokatra avy taminy. Aza otazana ny voan\u2019ny voaloboka tsy norantsanana. Fa tokony hisy taona iray hamelana ny tany hiala sasatra tanteraka.",
        "6": "Ary ny vokatry ny tany mandritra ilay sabata ialany sasatra no hohaninareo, dia ianao sy ny mpanompolahinao sy ny mpanompovavinao sy ny olona karamainao sy ny mpiavy eo aminao, izany hoe ireo vahiny monina eo aminao,",
        "7": "sy ny biby fiompinao ary ny bibidia eo amin\u2019ny taninao. Azonareo hanina daholo ny vokatry ny tany.",
        "8": "\u201c\u2018Ary hanisa sabatan-taona fito ianao, izany hoe fito taona impito. Ho sivy amby efapolo taona, araka izany, ny faharetan\u2019ireo sabatan-taona fito ireo.",
        "9": "Ary ampanenoy ny anjombona avo feo, amin\u2019ny andro fahafolon\u2019ny volana fahafito. Amin\u2019ny andro fandrakofam-pahotana no hampanenoanareo ny anjombona, manerana ny taninareo.",
        "10": "Dia hamasino ny taona fahadimampolo, ka ataovy antso avo amin\u2019ny mponina rehetra eo amin\u2019ilay tany fa tonga ny fahafahana. Ho Jobily ho anareo izany, ka samy hiverina any amin\u2019ny lovanareo ianareo, ary samy hiverina any amin\u2019ny fianakavianareo avy.",
        "11": "Ho Jobily ho anareo ny taona fahadimampolo, ka aza mamafy voa na mijinja ny vokatra raha nisy naniry ny voa latsaka tamin\u2019ny fijinjana farany. Aza otazana ny voan\u2019ny voaloboka tsy norantsanana.",
        "12": "Fa Jobily izany, ka ho masina aminareo. Ny vokatry ny tany eny an-tsaha no azonareo hanina.",
        "13": "\u201c\u2018Samy hiverina any amin\u2019ny lovanareo ianareo, amin\u2019io taon-jobily io.",
        "14": "Koa aza mifanambaka raha mivarotra na mividy zavatra amin\u2019ny namanareo.",
        "15": "Arakaraka ny isan\u2019ny taona aorian\u2019ny Jobily no hividiananao tany amin\u2019ny namanao, ary arakaraka ny isan\u2019ny taona iakaran\u2019ny vokatra no hivarotany aminao.",
        "16": "Arakaraka ny hamaroan\u2019ny taona no hanondrotany ny vidiny, ary arakaraka ny havitsian\u2019ny taona no hampihenany ny vidiny, satria ny isan\u2019ny fiakaran\u2019ny vokatra no amidiny aminao.",
        "17": "Aoka tsy hisy hanambaka ny namany, fa matahora an\u2019Andriamanitrao, satria izaho no Jehovah Andriamanitrareo.",
        "18": "Koa ankatoavy ny lal\u00e0ko, ary hajao ny didim-pitsarako ka ampiharo. Dia honina tsy amin\u2019ahiahy eo amin\u2019ilay tany tokoa ianareo.",
        "19": "Ary hahavokatra ilay tany, ka hihinana izay laninareo tokoa ianareo, ary honina eo tsy amin\u2019ahiahy.",
        "20": "\u201c\u2018Raha milaza anefa ianareo hoe: \u201cInona no hohaninay amin\u2019ny taona fahafito satria tsy mahazo mamafy voa na manangom-bokatra izahay?\u201d,",
        "21": "dia aoka ho fantatrareo fa handrotsahako ny fitahiako tokoa ianareo amin\u2019ny taona fahenina, ka ho ampy mandritra ny telo taona ny vokatry ny tany.",
        "22": "Ary hamafy voa ianareo ny taona fahavalo, ka ny vokatra teo aloha no hohaninareo mandra-pahatongan\u2019ny taona fahasivy, eny, mandra-piakatry ny vokatra.",
        "23": "\u201c\u2018Koa tsy tokony hatao varo-maty ny tany, satria ahy ny tany fa mpivahiny sy mpiavy kosa ianareo amiko.",
        "24": "Ary manerana ilay tany izay ho lasanareo, dia tokony ho azon\u2019ny tompony vidina indray ny tany efa namidiny.",
        "25": "\u201c\u2018Raha mihamahantra ny rahalahinao, ka voatery mivarotra ny ampahany amin\u2019ny taniny, dia ny havany akaiky izay afaka manavotra azy no hividy indray izay namidin\u2019ny rahalahiny.",
        "26": "Raha tsy manan-kavana hanavotra kosa izy, fa ny tenany ihany no nahazo vola ampy hanavotana ilay tany,",
        "27": "dia hanisa ny taona lasa nanomboka tamin\u2019ny nivarotany azy izy, ka haveriny any amin\u2019ilay nivarotany azy ny vola sisa, ary hiverina any amin\u2019ny lovany izy.",
        "28": "\u201c\u2018Fa raha tsy mahita vola ampy izy hividianany indray an\u2019ilay tany, dia mbola ho eo am-pelatanan\u2019ilay nividy azy ilay tany mandra-pahatongan\u2019ny taon-jobily. Ary hiverina amin\u2019ny tompony ilay tany rehefa tonga ny Jobily, ka hiverina any amin\u2019ny lovany ilay olona.",
        "29": "\u201c\u2018Raha misy mivarotra trano fonenana ao anaty tan\u00e0na misy manda, dia hanan-jo foana hanavotra izany izy mandra-pahatapitry ny herintaona nivarotany azy. Haharitra herintaona katroka ny zony hanavotra izany.",
        "30": "Fa raha tapitra ny herintaona, nefa tsy nisy nanavotra ilay trano ao anaty tan\u00e0na misy manda, dia ho fananan\u2019ilay olona nividy sy ny taranany fara mandimby ilay trano. Ho azy tanteraka izany ka tsy hiverina amin\u2019ny tompony na dia tonga aza ny Jobily.",
        "31": "Fa hoheverina ho anisan\u2019ny sahan\u2019ilay faritra kosa ny trano ao anaty tan\u00e0na kely tsy misy manda. Hanan-jo foana hanavotra azy ny tompony, ary hiverina amin\u2019ny tompony ilay trano amin\u2019ny Jobily.",
        "32": "\u201c\u2018Izao kosa no atao amin\u2019ny tan\u00e0nan\u2019ny Levita: Manan-jo hanavotra ny trano ao amin\u2019ny tan\u00e0na misy ny lovany ny Levita mandritra ny fotoana tsy voafetra.",
        "33": "Ary raha namidy ny trano ao amin\u2019ny tan\u00e0na misy ny lovan\u2019ny Levita, nefa tsy nisy nanavotra, dia hiverina amin\u2019ny tompony ihany ilay trano rehefa tonga ny Jobily. Lovan\u2019ny Levita eo anivon\u2019ny zanak\u2019Israely mantsy ny trano ao amin\u2019ny tan\u00e0nany.",
        "34": "Tsy azo amidy ny kijana manodidina ny tan\u00e0nany, satria lovany mandritra ny fotoana tsy voafetra izany.",
        "35": "\u201c\u2018Raha mihamahantra ny rahalahinao izay miara-monina aminao ka sahirana ara-bola, dia ampio izy. Aoka ho velona eo aminao toy ny mpivahiny sy ny mpiavy izy.",
        "36": "Aza maka zanabola na tombony aminy rehefa mampisambotra azy, fa matahora an\u2019Andriamanitrao, mba ho velona eo aminao ny rahalahinao.",
        "37": "Aza maka zanabola rehefa mampisambotra, na maka tombony rehefa mampisambotra sakafo.",
        "38": "Izaho no Jehovah Andriamanitrareo izay nitondra anareo nivoaka avy tany Ejipta mba hanome anareo ny tany Kanana, ka hasehoko fa Andriamanitrareo aho.",
        "39": "\u201c\u2018Aza andevozina ny rahalahinao izay miara-monina aminao, raha mihamahantra ka voatery mivarotra ny tenany aminao.",
        "40": "Ataovy toy ny mpikarama sy ny mpiavy izy, ka hiasa ao aminao mandra-pahatongan\u2019ny taon-jobily.",
        "41": "Ho afaka izy ka hiala eo aminao izy sy ny zanany. Ary hiverina any amin\u2019ny fianakaviany sy any amin\u2019ny lovan-drazany izy.",
        "42": "Mpanompoko nentiko nivoaka avy tany Ejipta mantsy izy ireo, ka tsy hivarotra ny tenany ho andevo.",
        "43": "Aza mampijaly ny rahalahinao na lozabe aminy, fa matahora an\u2019Andriamanitrao.",
        "44": "Amin\u2019ireo firenena manodidina no hakanareo ny mpanompolahinareo sy ny mpanompovavinareo. Amin\u2019ireny no azonareo ividianana mpanompolahy sy mpanompovavy.",
        "45": "Ary afaka mividy amin\u2019ny zanaky ny mpiavy monina eo aminareo koa ianareo, eny, amin\u2019ireny sy ny ankohonany izay naterany teo amin\u2019ny taninareo. Ho fanananareo ireny,",
        "46": "ka homenareo ho lovan\u2019ny taranakareo mba ho fananany mandritra ny fotoana tsy voafetra. Koa azonareo atao mpiasa ireny, fa ny zanak\u2019Israely rahalahinareo kosa aza ampijalina, ary aza lozabe aminy.",
        "47": "\u201c\u2018Fa raha lasa manankarena ny mpivahiny na ny mpiavy monina eo aminao, nefa ny rahalahinao izay miara-monina aminy lasa mahantra ka voatery mivarotra ny tenany amin\u2019ilay mpivahiny na ilay mpiavy, na amin\u2019ny mpianakavin\u2019ilay mpivahiny,",
        "48": "dia eo foana ny zo ahafahana manavotra azy, rehefa avy nivarotra ny tenany izy. Mahazo mividy azy indray ny iray amin\u2019ireo rahalahiny,",
        "49": "na koa ny dadatoany na ny zanaky ny dadatoany, na izay havany iray ra aminy, izay anisan\u2019ny mpianakaviny. \u201c\u2018Na hanavotra ny tenany ihany izy, raha lasa manankarena.",
        "50": "Izy sy ilay nividy azy no hiara-manisa ny taona nanomboka tamin\u2019ny taona nivarotany ny tenany taminy ka hatramin\u2019ny taon-jobily. Tokony hifanaraka amin\u2019ny isan\u2019izany taona izany ny vola nivarotany ny tenany. Tokony hitovy amin\u2019ny fanisana ny andro iasan\u2019ny mpikarama no anisana ny fotoana itoerany ao amin\u2019ilay nividy azy.",
        "51": "Fa raha mbola misy taona maro, dia ho arakaraka ny isan\u2019izany taona izany ny vola haloany ho vidin\u2019ny fanavotana azy, izay hesorina amin\u2019ilay vola nividianana azy.",
        "52": "Ary raha vitsy kosa ny taona tavela mandra-pahatongan\u2019ny taon-jobily, dia hanisa izany izy, ka ho arakaraka ny isan\u2019izany taona izany ny vola haloany ho vidin\u2019ny fanavotana azy.",
        "53": "Hataony toy ny olona karamainy izy, isan-taona isan-taona. Tsy mahazo mampijaly azy na lozabe aminy eo imasonao izy.",
        "54": "Fa raha tsy afaka manavotra ny tenany araka ireo fepetra ireo izy, dia hafahana ihany izy sy ny zanany amin\u2019ny taon-jobily.",
        "55": "\u201c\u2018Mpanompo mantsy ny zanak\u2019Israely amiko, eny, mpanompoko nentiko nivoaka avy tany Ejipta. Izaho no Jehovah Andriamanitrareo."
    },
    "26": {
        "1": "\u201c\u2018Aza manao andriamanitra tsy misy dikany, na sary sokitra na tsangambato masina ho anareo. Aza asiana vato voasokitra eo amin\u2019ny taninareo mba hiankohofanareo aminy. Fa izaho no Jehovah Andriamanitrareo.",
        "2": "Tandremo ny sabatako, ary hajao ny toerako masina. Izaho no Jehovah.",
        "3": "\u201c\u2018Raha manaraka hatrany ny lal\u00e0ko sy mitandrina foana ny didiko ianareo ka mankat\u00f2 izany,",
        "4": "dia homeko ranonorana amin\u2019ny fotoanany tokoa ianareo, ka hataoko mahavokatra ny tany, ary hamoa ny hazo eny an-tsaha.",
        "5": "Dia ho tratran\u2019ny fiotazam-boaloboka ny fiasana eny am-pamoloana, ary ho tratran\u2019ny famafazam-boa ny fiotazam-boaloboka. Hihinana izay mofo laninareo tokoa ianareo, ary honina tsy amin\u2019ahiahy eo amin\u2019ny taninareo.",
        "6": "Dia hampisy fiadanana eo amin\u2019ilay tany aho, ka hatory ianareo nefa tsy hisy hampangovitra anareo. Tsy havelako hiditra eo amin\u2019ny taninareo intsony ny bibidia masiaka, ary tsy hisy sabatra hitety ny taninareo.",
        "7": "Dia hanenjika ny fahavalonareo ianareo, ary ho lavon-tsabatra eo anoloanareo ireny.",
        "8": "Ny dimy aminareo hanenjika zato, ary ny zato hanenjika iray alina, ary ho lavon-tsabatra eo anoloanareo ny fahavalonareo.",
        "9": "\u201c\u2018Ary hitsinjo anareo aho, ka hataoko manan-taranaka sy ho maro be ianareo, ary hotanterahiko ny fifanekena nataoko taminareo.",
        "10": "Dia hihinana ny vokatra tamin\u2019ny taon-dasa ianareo, ary hamoaka ny teo aloha mba hasiana ny vaovao.",
        "11": "Hataoko eo aminareo ny tranolaiko, ary tsy hankahala anareo aho.",
        "12": "Dia ho eo aminareo aho, ka hasehoko fa Andriamanitrareo aho, ary ianareo kosa ho oloko.",
        "13": "Izaho no Jehovah Andriamanitrareo, izay nitondra anareo nivoaka avy tany Ejipta, mba tsy ho andevo intsony ianareo. Ary notapahiko ny baran\u2019ny zioganareo, ka nataoko nijoro mahitsy tsara ianareo rehefa mandeha.",
        "14": "\u201c\u2018Fa raha tsy mihaino ahy kosa ianareo, ka tsy mankat\u00f2 ireo didy rehetra ireo,",
        "15": "ary raha mandika ny lal\u00e0ko ianareo na mankahala ny didim-pitsarako, ka tsy mankat\u00f2 ny didiko rehetra, ary tsy hajainareo hatramin\u2019ny fifanekena nataoko taminareo,",
        "16": "dia izao kosa no hataoko aminareo: Hosaziko tokoa ianareo ka hivarahontsana sy ho voan\u2019ny tioberkilaozy sy ny fanaviana mahery. Dia ho simba ny masonareo ary ho osa ny vatanareo. Ho very maina fotsiny ny namafazanareo voa, satria ny fahavalonareo no handany izany.",
        "17": "Ary hanameloka anareo tokoa aho, ka ho resy eo anoloan\u2019ny fahavalonareo ianareo. Ary izay mankahala anareo no hampijaly anareo. Dia handositra ianareo, na dia tsy misy manenjika aza.",
        "18": "\u201c\u2018Ary raha mbola tsy mihaino ahy ihany ianareo na eo aza izany, dia vao mainka hanafay anareo impito aho noho ny fahotanareo.",
        "19": "Hataoko tsy ho afaka hirehareha intsony ianareo, ary hovako ho toy ny vy ny lanitrareo, ary ho toy ny varahina ny taninareo.",
        "20": "Ho very maina fotsiny ny herin-tsandrinareo, satria tsy hahavokatra ny taninareo, ary tsy hamoa ny hazo eny an-tsaha.",
        "21": "\u201c\u2018Fa raha mikiry manohitra ahy kosa ianareo, ka tsy mety mihaino ahy, dia hikapoka anareo impito indray aho, araka ny fahotanareo.",
        "22": "Ary halefako ho eo aminareo ny bibidia, ka hataony fongana ny zanakareo, ary haringany ny biby fiompinareo. Ary hataony vitsy sisa ianareo, ka tsy hisy olona ny lalambenareo.",
        "23": "\u201c\u2018Ary raha mbola tsy manaiky hahitsiko ihany ianareo na eo aza izany fa mbola manohitra ahy foana,",
        "24": "dia izaho mihitsy no hanohitra anareo. Eny, izaho mihitsy no hamely anareo impito, noho ny fahotanareo.",
        "25": "Ary hasiako amin\u2019ny sabatra ianareo ho valin\u2019ny nivadihanareo tamin\u2019ny fifanekena. Hitangorona ao an-tan\u00e0na ianareo, ary handefasako areti-mandringana eo aminareo. Dia hatolotra eo an-tanan\u2019ny fahavalo ianareo.",
        "26": "Rehefa hotapahiko ny hazo fihantonan\u2019ny mofo boribory fihinanareo, dia ho lafaoro iray monja no hanaovan\u2019ny vehivavy folo ny mofonareo, ary hozarainy aminareo izany ka hoferana ny lanjany. Dia hihinana ianareo nefa tsy ho voky.",
        "27": "\u201c\u2018Ary raha mbola tsy mihaino ahy ihany ianareo na eo aza izany fa mbola mikiry manohitra ahy,",
        "28": "dia hanohitra mafy anareo koa aho. Ary izaho mihitsy no hanasazy anareo impito, noho ny fahotanareo.",
        "29": "Koa hihinana ny nofon\u2019ny zanakareo lahy sy ny zanakareo vavy ianareo.",
        "30": "Hopotehiko ny toerana avo masina eo aminareo, horavako ny fandoroana emboka manitra, ary ny fatinareo kosa hataoko eny ambonin\u2019ny fatin\u2019ny sampinareo maharikoriko. * Ary ho halako tokoa ianareo.",
        "31": "Dia hatolotro ho amin\u2019ny sabatra ny tan\u00e0nanareo, sady hataoko lao tsy misy olona ao amin\u2019ny toerana masinareo, ary tsy hahafinaritra ahy ny hanitra mampitony avy amin\u2019ny fanatitrareo.",
        "32": "Ary hataoko tsy misy mponina ny taninareo, ka ho gaga ny fahavalonareo izay honina ao raha mahita izany.",
        "33": "Haparitako any amin\u2019ny firenen-kafa ianareo, ary hanatsoaka sabatra hanenjehana anareo aho. Dia tsy hisy mponina ny taninareo, ary ny tan\u00e0nanareo ho rava tsy hisy mponina.",
        "34": "\u201c\u2018Hanonitra ny sabatany ny tany amin\u2019izay, mandritra ny andro rehetra tsy hisian\u2019ny mponina ao, raha mbola any amin\u2019ny tanin\u2019ny fahavalonareo ianareo. Dia hitandrina ny sabata ny tany amin\u2019izay, satria hanonitra ny sabatany ny tany.",
        "35": "Hitandrina sabata ny tany amin\u2019ny andro rehetra tsy hisian\u2019ny mponina ao, satria tsy nitandrina sabata izy nandritra ny sabatanareo, tamin\u2019ianareo nonina teo.",
        "36": "\u201c\u2018Hasiako tahotra ao am-pon\u2019ny sisa aminareo, any amin\u2019ny tanin\u2019ny fahavalony. Koa hampandositra azy na dia feon\u2019ny ravinkazo entin\u2019ny rivotra aza. Ary hitsoaka toy ny mandositra sabatra izy, ka ho lavo tsy misy mpanenjika.",
        "37": "Dia hifamingana toy ny mandositra sabatra izy ireo, na dia tsy misy mpanenjika aza. Ary tsy ho voatohitrareo ny fahavalonareo,",
        "38": "fa ho faty any amin\u2019ny firenen-kafa ianareo, ary ny tanin\u2019ny fahavalonareo no hahalany ritra anareo.",
        "39": "Ary izay sisa aminareo dia ho lo noho ny fahadisoany, any amin\u2019ny tanin\u2019ny fahavalonareo. Eny, noho ny fahadisoan\u2019ny razany, dia ho lo toy ny razany izy ireo.",
        "40": "Hiaiky ny fahadisoany sy ny fahadisoan\u2019ny razany izy ireo, ary hiaiky fa tsy mendri-pitokisana teo anatrehako sady nanohitra ahy.",
        "41": "Ary izaho kosa nanohitra azy, ka nitondra azy tany amin\u2019ny tanin\u2019ny fahavalony. \u201c\u2018Angamba mba hanetry tena ihany ny fony tsy voafora, ka hanonitra ny fahadisoany izy.",
        "42": "Dia hotsarovako ny fifanekena nataoko tamin\u2019i Jakoba, sy ilay fifanekena nataoko tamin\u2019i Isaka ary ilay fifanekena nataoko tamin\u2019i Abrahama, ary hotsarovako koa ilay tany.",
        "43": "Hilaozan\u2019izy ireo ilay tany ka hanonitra ny sabatany mandritra ny fotoana tsy hitoeran\u2019izy ireo eo. Ary hizaka ny vokatry ny fahadisoany koa izy ireo. Ny antony dia satria tsy nampihatra ny didim-pitsarako izy ireo, sady nankahala ny lal\u00e0ko.",
        "44": "Na eo aza anefa izany rehetra izany, ary na mbola any amin\u2019ny tanin\u2019ny fahavalony aza izy, dia tsy mba handa azy aho, ary tsy hankahala azy ka hoe handripaka azy. Mivadika amin\u2019ny fifanekena nataoko taminy mantsy aho raha manao izany, fa izaho no Jehovah Andriamaniny.",
        "45": "Ary mba hahasoa azy, dia hotsarovako ny fifanekena nataoko tamin\u2019ny razany, izay nentiko nivoaka avy tany Ejipta teo imason\u2019ny firenen-kafa, mba hampisehoako fa Andriamaniny aho. Izaho no Jehovah.\u2019\u201d",
        "46": "Ireo no fitsipika sy didim-pitsarana ary lal\u00e0na naorin\u2019i Jehovah teo aminy sy ny zanak\u2019Israely, teo an-tendrombohitra Sinay, tamin\u2019ny alalan\u2019i Mosesy."
    },
    "27": {
        "1": "Ary hoy koa i Jehovah tamin\u2019i Mosesy:",
        "2": "\u201cMitenena amin\u2019ny zanak\u2019Israely hoe: \u2018Raha misy manao voady manokana hoe hanolotra olona * ho an\u2019i Jehovah, araka izay vidiny anombanana azy,",
        "3": "dia sekely volafotsy dimampolo, araka ny sekelin\u2019ny toerana masina, no vidiny anombanana azy raha lehilahy roapolo taona ka hatramin\u2019ny enimpolo taona,",
        "4": "fa sekely telopolo kosa raha vehivavy.",
        "5": "Ary raha dimy taona hatramin\u2019ny roapolo taona ilay olona, dia sekely roapolo no vidiny anombanana azy raha lehilahy izy, fa sekely folo kosa raha vehivavy izy.",
        "6": "Raha iray volana hatramin\u2019ny dimy taona izy, dia ho sekely volafotsy dimy no vidiny anombanana azy raha lehilahy izy, fa ho sekely volafotsy telo kosa raha vehivavy izy.",
        "7": "\u201c\u2018Raha enimpolo taona no ho miakatra kosa izy, dia ho sekely dimy ambin\u2019ny folo no vidiny anombanana ny lehilahy, ary ho sekely folo ny vehivavy.",
        "8": "Fa raha mahantra ilay mivoady ka tsy mahatakatra izay vidiny anombanana an\u2019ilay olona atolony, dia hajorony eo anatrehan\u2019ny mpisorona ilay olona, ka ny mpisorona no hanombana ny vidiny araka izay mety ho takatry ny volan\u2019ilay mivoady.",
        "9": "\u201c\u2018Raha biby fanao fanatitra ho an\u2019i Jehovah no atolony, dia ho zava-masina daholo izay hatolony ho an\u2019i Jehovah,",
        "10": "ka tsy azony soloana. Tsy azony atakalo tsara koa ny ratsy, na atakalo ratsy ny tsara. Raha atakalony ihany anefa ilay izy, izany hoe biby hatakalo biby, dia ho lasa zava-masina ilay biby sy ilay takalony.",
        "11": "Ary raha biby maloto tsy fanao fanatitra ho an\u2019i Jehovah izany, dia hajorony eo anatrehan\u2019ny mpisorona.",
        "12": "Ary hanombana ny vidiny ilay mpisorona, na tsara ilay biby na ratsy, ka izay vidiny anombanany azy no ho vidiny.",
        "13": "Raha tian\u2019ilay olona havotana anefa ilay biby, dia hanome ny vidiny nanombanana azy izy, sady mbola hampiany ampahadiminy.",
        "14": "\u201c\u2018Raha misy olona manamasina ny tranony ho zava-masina eo anatrehan\u2019i Jehovah, dia hanombana ny vidin\u2019ilay trano ny mpisorona, na tsara ilay izy na ratsy. Ary araka izay vidiny hanombanan\u2019ny mpisorona azy no ho vidiny.",
        "15": "Fa raha te hanavotra an\u2019ilay tranony ilay nanamasina azy, dia hanome ny vidiny nanombanana azy izy, sady mbola hampiany ampahadiminy, ka ho lasany ilay trano.",
        "16": "\u201c\u2018Raha ny ampahany amin\u2019ny tany lovan\u2019ny olona iray no hamasininy ho an\u2019i Jehovah, dia hotombanana arakaraka ny habetsahan\u2019ny voa afafy eo amin\u2019ilay tany ny vidiny: Ho sekely volafotsy dimampolo ny tany ampy hamafazana vary orza eran\u2019ny homera.",
        "17": "Raha hamasininy manomboka amin\u2019ny taon-jobily ny taniny, dia ho araka izay vidiny anombanana azy ny vidiny.",
        "18": "Raha aorian\u2019ny Jobily kosa no anamasinan\u2019ilay olona azy, dia hanao kajy ny vidin\u2019ilay tany ny mpisorona, ary ho arakaraka ny taona tavela mandra-pahatongan\u2019ny taon-jobily manaraka ny vidiny, ka hampifanalany amin\u2019ny vidiny anombanana ilay tany izany.",
        "19": "Fa raha avotan\u2019ilay nanamasina azy ilay tany, dia hanome ny vidiny nanombanana azy izy, sady mbola hampiany ampahadiminy, ka ho azy ilay tany.",
        "20": "Fa raha tsy avotany kosa ilay tany fa namidy tamin\u2019olona, dia tsy azo avotana intsony.",
        "21": "Rehefa tonga ny Jobily ka afaka teo an-tanan\u2019ilay olona nividy azy ilay tany, dia ho masina eo anatrehan\u2019i Jehovah, satria tany voatokana ho zava-masina. Dia ho lasa fananan\u2019ny mpisorona ilay izy.",
        "22": "\u201c\u2018Raha tany novidiny fa tsy anisan\u2019ny lovany no hamasininy ho an\u2019i Jehovah,",
        "23": "dia hanao kajy ny mpisorona hahitana izay tokony ho vidin\u2019ilay tany mandra-pahatongan\u2019ny taon-jobily. Ary homen\u2019ilay olona amin\u2019iny andro iny ihany ny vidiny nanombanana ilay tany. Zava-masina eo anatrehan\u2019i Jehovah izany.",
        "24": "Hiverina amin\u2019ilay nividianany azy, izany hoe amin\u2019ilay tompony, ny tany rehefa tonga ny taon-jobily.",
        "25": "\u201c\u2018Hotombanana araka ny sekelin\u2019ny toerana masina ny vidin-javatra rehetra. Ary ho gera roapolo ny sekely iray.",
        "26": "\u201c\u2018Ny biby voalohan-teraka ihany, izay voalohan-teraka ho an\u2019i Jehovah, no tsy tokony hisy olona hanamasina. An\u2019i Jehovah izany, na omby na ondry na osy.",
        "27": "Ary raha biby maloto no hamasininy, ka mila manavotra azy araka ny vidiny anombanana azy ilay olona, dia hanome ny vidiny izy sady mbola hampiany ampahadiminy. Fa hamidy araka izay vidiny anombanana azy kosa ilay izy, raha tsy avotana.",
        "28": "\u201c\u2018Ny hany tsy azo amidy dia ny zavatra voatokana, izany hoe izay rehetra ananan\u2019ny olona ka nohamasininy mandrakizay * ho an\u2019i Jehovah, na olona izany na biby na tany lova. Tsy misy azo avotana ny zavatra voatokana fa zavatra masina indrindra eo anatrehan\u2019i Jehovah.",
        "29": "Tsy misy azo avotana koa ny olona voatokana, izany hoe izay olona efa natokana haringana. Tsy maintsy vonoina ho faty izy.",
        "30": "\u201c\u2018An\u2019i Jehovah ny ampahafolony rehetra amin\u2019ny tany, na amin\u2019ny voa famafy izany na amin\u2019ny voan\u2019ny hazo. Zava-masina eo anatrehan\u2019i Jehovah izany.",
        "31": "Raha misy olona te hanavotra an\u2019ilay ampahafolon\u2019ny taniny, dia hanome ny tokony ho vidiny izy sady mbola hampiany ampahadiminy.",
        "32": "Ary ny ampahafolon\u2019ny biby fiompy, na omby na ondry na osy, izay mandalo eo ambany tehin\u2019ny mpiandry, dia ny biby fahafolo no tokony ho zava-masina eo anatrehan\u2019i Jehovah.",
        "33": "Tsy tokony hojereny na tsara na ratsy ilay biby, ary tsy tokony hatakalony koa. Raha atakalony ihany anefa ilay izy, dia ho lasa zava-masina ilay biby sy ilay takalony. Tsy azo avotana izany.\u2019\u201d",
        "34": "Ireo no didy nomen\u2019i Jehovah an\u2019i Mosesy teo an-tendrombohitra Sinay ho an\u2019ny zanak\u2019Israely."
    },
    "meta": {
        "name": "Levitikosy",
        "order": 2,
        "chapter_number": 27
    }
}