{
    "1": {
        "1": "Tany am-piandohana ny Teny, ary ny Teny dia niaraka tamin\u2019Andriamanitra, ary ny Teny dia andriamanitra.",
        "2": "Niaraka tamin\u2019Andriamanitra izy tany am-piandohana.",
        "3": "Tamin\u2019ny alalany no nisian\u2019ny zava-drehetra, ary raha tsy noho izy dia tsy nisy na zavatra iray monja aza. Ny zavatra nisy",
        "4": "tamin\u2019ny alalany dia ny fiainana, ary ny fiainana no fahazavana ho an\u2019ny olona.",
        "5": "Mamirapiratra ao anatin\u2019ny haizina ny fahazavana, nefa tsy maharesy azy ny haizina.",
        "6": "Nisy lehilahy iray nirahina ho solontenan\u2019Andriamanitra: Jaona no anarany.",
        "7": "Tonga ho vavolombelona hanambara ny fahazavana izy, mba ho amin\u2019ny alalany no inoan\u2019ny karazan\u2019olona rehetra.",
        "8": "Tsy i Jaona ilay fahazavana, fa nirahina ho vavolombelona hanambara ilay fahazavana fotsiny izy.",
        "9": "Efa ho tonga eo amin\u2019izao tontolo izao ilay tena fahazavana izay manazava ny karazan\u2019olona rehetra.",
        "10": "Teo amin\u2019izao tontolo izao izy, ary tamin\u2019ny alalany no nisian\u2019izao tontolo izao, nefa tsy nahalala azy izao tontolo izao.",
        "11": "Tonga tany amin\u2019ny taniny izy, nefa tsy nandray azy ny olona tany aminy.",
        "12": "Fa izay rehetra tena nandray azy dia nomeny fahafahana ho tonga zanak\u2019Andriamanitra, satria nino ny anarany.",
        "13": "Ary nateraka izy ireo, nefa tsy nateraky ny ra na ny sitrapon\u2019ny nofo na koa ny sitrapon\u2019ny olona, fa naterak\u2019Andriamanitra.",
        "14": "Tonga nofo \u00e0ry ny Teny, ary nonina teo amintsika, ary hitanay ny voninahiny, dia voninahitra tahaka ny an\u2019ny zanaka lahitokan\u2019ny ray. Feno hatsaram-panahy tsy manam-paharoa sy fahamarinana izy.",
        "15": "Nanambara momba azy i Jaona, ary niantsoantso tokoa izy, eny, izy ilay nilaza hoe: \u201cIlay ho avy ao aoriako no nialoha ahy, satria efa nisy talohako izy.\u201d",
        "16": "Feno hatsaram-panahy tsy manam-paharoa sy fahamarinana izy, ka nahazo avy tamin\u2019izany isika rehetra, dia hatsaram-panahy tsy manam-paharoa miampy hatsaram-panahy tsy manam-paharoa.",
        "17": "Koa satria nomena tamin\u2019ny alalan\u2019i Mosesy ny Lal\u00e0na, dia tonga tamin\u2019ny alalan\u2019i Jesosy Kristy kosa ny hatsaram-panahy tsy manam-paharoa sy ny fahamarinana.",
        "18": "Tsy nisy nahita an\u2019Andriamanitra na oviana na oviana, fa ilay hany andriamanitra nateraka, izay eo an-tratran\u2019ny Ray, no nanazava ny aminy.",
        "19": "Izao no fanambaran\u2019i Jaona rehefa naniraka mpisorona sy Levita avy any Jerosalema ny Jiosy mba hanontany azy hoe: \u201cIza moa ianao?\u201d",
        "20": "Niaiky izy fa tsy nanda, ary nitsotra hoe: \u201cTsy Kristy aho.\u201d",
        "21": "Dia nanontany azy izy ireo hoe: \u201cIza \u00e0ry e? I Elia ve?\u201d Ary hoy izy: \u201cTsy izy aho.\u201d \u201cIanao ve Ilay Mpaminany?\u201d Fa hoy ny navaliny: \u201cTsia!\u201d",
        "22": "Noho izany, dia hoy ireo: \u201cIza \u00e0ry ianao e? Lazao aminay mba hisy valin-teny hoentinay any amin\u2019izay naniraka anay! Inona no lazainao momba anao?\u201d",
        "23": "Dia hoy izy: \u201cIzaho ilay miantso mafy any an-tany efitra hoe: \u2018Ataovy mahitsy ny lalana halehan\u2019i Jehovah\u2019, araka ny nolazain\u2019i Isaia mpaminany.\u201d",
        "24": "Ary iraka avy tamin\u2019ny Fariseo ireo,",
        "25": "ka nanontany azy hoe: \u201cKoa nahoana \u00e0ry ianao no manao batisa raha tsy ianao no Kristy na Elia na Ilay Mpaminany?\u201d",
        "26": "Fa namaly i Jaona hoe: \u201cIzaho manao batisa amin\u2019ny rano, fa eo aminareo kosa misy olona iray mitsangana, izay tsy fantatrareo.",
        "27": "Izy ilay ho avy ao aoriako, nefa tsy mendrika hamaha ny fehin-kapany akory aza aho.\u201d",
        "28": "Tany Betania no nitrangan\u2019izany, teny ampitan\u2019ny Reniranon\u2019i Jordana, izay nanaovan\u2019i Jaona batisa.",
        "29": "Hitany nanatona azy i Jesosy ny ampitson\u2019iny, ka hoy izy: \u201cIny ilay Zanak\u2019ondrin\u2019Andriamanitra izay manaisotra ny fahotan\u2019izao tontolo izao!",
        "30": "Izy ilay nolazaiko hoe: Misy olona ho avy ao aoriako, nefa efa nialoha ahy izy, satria efa nisy talohako.",
        "31": "Izaho aza tsy nahalala azy akory, fa ny mba hampisehoana azy amin\u2019ny Israely no anaovako batisa amin\u2019ny rano.\u201d",
        "32": "Ary nanome porofo koa i Jaona, ka nanambara hoe: \u201cHitako nidina toy ny voromailala avy tany an-danitra ny fanahy, ka nitoetra teo amboniny.",
        "33": "Izaho aza tsy nahalala azy akory, fa Ilay naniraka ahy hanao batisa amin\u2019ny rano mihitsy no nilaza tamiko hoe: \u2018Izay olona hitanao idinan\u2019ny fanahy sy itoerany, dia izy ilay manao batisa amin\u2019ny fanahy masina.\u2019",
        "34": "Efa hitako izany, ka nanaporofo aho fa izy no Zanak\u2019Andriamanitra.\u201d",
        "35": "Ny ampitson\u2019iny indray koa, raha mbola niara-nijoro tamin\u2019ny mpianany roa lahy i Jaona,",
        "36": "dia nahita an\u2019i Jesosy nandalo izy, ka nanao hoe: \u201cIny ilay Zanak\u2019ondrin\u2019Andriamanitra!\u201d",
        "37": "Nandre ny teniny ireo mpianatra roa lahy ireo, ary nanaraka an\u2019i Jesosy.",
        "38": "Nitodika i Jesosy, ary nahita azy ireo nanaraka azy, ka nanao taminy hoe: \u201cInona no tadiavinareo?\u201d Hoy ireo: \u201cRaby\u2014na Mpampianatra, raha adika\u2014aiza ianao no mipetraka?\u201d",
        "39": "Hoy izy: \u201cAvia, dia ho hitanareo.\u201d Nandeha \u00e0ry izy roa lahy ka nahita izay nipetrahany, ary nipetraka tao aminy ny androtr\u2019iny. Tokony ho tamin\u2019ny ora fahafolo tamin\u2019izay.",
        "40": "I Andrea, rahalahin\u2019i Simona Petera ny iray tamin\u2019ireo roa lahy nandre ny tenin\u2019i Jaona ka nanaraka an\u2019i Jesosy.",
        "41": "Nahita an\u2019i Simona rahalahiny, aloha i Andrea, ka nanao hoe: \u201cEfa hitanay ny Mesia!\u201d\u2014na Kristy, raha adika.",
        "42": "Nentiny tany amin\u2019i Jesosy izy, ary hoy i Jesosy rehefa nahita azy: \u201cIanao no Simona zanak\u2019i Jaona, ary ianao hatao hoe Kefasy\u201d\u2014izay adika hoe Petera.",
        "43": "Ary te ho any Galilia i Jesosy ny ampitson\u2019iny. Nahita an\u2019i Filipo \u00e0ry izy, ka nanao hoe: \u201cAndao hanara-dia ahy.\u201d",
        "44": "I Filipo dia avy any Betsaida, avy ao amin\u2019ny tan\u00e0nan\u2019i Andrea sy Petera.",
        "45": "Nahita an\u2019i Natanaela i Filipo, ka nilaza hoe: \u201cEfa hitanay ilay olona voasoratr\u2019i Mosesy ao amin\u2019ny Lal\u00e0na sy voasoratry ny mpaminany, dia i Jesosy, zanak\u2019i Josefa avy any Nazareta.\u201d",
        "46": "Hoy anefa i Natanaela: \u201cMba misy zavatra tsara angaha moa avy any Nazareta?\u201d Fa hoy i Filipo: \u201cAvia ange jereo e!\u201d",
        "47": "Ary hitan\u2019i Jesosy fa nanatona azy i Natanaela, ka hoy izy momba azy: \u201cIzany ka tena Israelita, sady olona tsy misy fitaka.\u201d",
        "48": "Fa hoy i Natanaela: \u201cAhoana no ahafantaranao ahy?\u201d Dia namaly i Jesosy hoe: \u201cEfa hitako ianao talohan\u2019ny niantsoan\u2019i Filipo anao, tamin\u2019ianao teo ambany aviavy.\u201d",
        "49": "Ary hoy i Natanaela: \u201cRaby \u00f4, Zanak\u2019Andriamanitra ianao! Mpanjakan\u2019ny Israely ianao!\u201d",
        "50": "Fa hoy i Jesosy: \u201cNy nilazako taminao ve hoe hitako teo ambany aviavy ianao no mahatonga anao hino? Mbola hahita zavatra lehibe noho izany ianao.\u201d",
        "51": "Hoy koa izy: \u201cLazaiko aminareo marina dia marina tokoa fa ho hitanareo ny lanitra misokatra, sy ny anjelin\u2019Andriamanitra hiakatra sy hidina mankat\u1ef3 amin\u2019ny Zanak\u2019olona.\u201d"
    },
    "2": {
        "1": "Tamin\u2019ny andro fahatelo, dia nisy fanasambe tao Kana, any Galilia, satria nisy fampakaram-bady. Tao amin\u2019io fanasambe io ny renin\u2019i Jesosy.",
        "2": "Nasaina ho amin\u2019ilay fanasambe tamin\u2019io fampakaram-bady io koa i Jesosy sy ny mpianany.",
        "3": "Rehefa lany ny divay, dia hoy ny renin\u2019i Jesosy taminy: \u201cTsy manana divay ry zareo.\u201d",
        "4": "Hoy anefa i Jesosy: \u201cMisy zavatra iombonako aminao angaha moa, * ravehivavy? Mbola tsy tonga ny fotoana voatondro ho ahy.\u201d",
        "5": "Hoy ny reniny tamin\u2019ireo mpanompo: \u201cAtaovy izay rehetra lazainy aminareo.\u201d",
        "6": "Ary nisy sinibe vato enina fitoeran-drano teo, araka ny notakin\u2019ny lal\u00e0na momba ny fidiovana izay narahin\u2019ny Jiosy. Mahalany indroa na intelon\u2019ny daba ny sinibe tsirairay.",
        "7": "Hoy i Jesosy tamin\u2019ny mpanompo: \u201cFenoy rano ireo sinibe ireo.\u201d Dia nofenoin\u2019ireo hatreo amin\u2019ny molony izany.",
        "8": "Koa hoy i Jesosy: \u201cTovozy amin\u2019izay, ka itondray ny mpiandraikitra an\u2019ity fanasana ity.\u201d Dia nentin\u2019ireo tany ilay izy.",
        "9": "Koa nanandrana an\u2019ilay rano niova ho divay ilay mpiandraikitra, nefa tsy fantany izay niaviany, fa ireo mpanompo nanovo ny rano no nahalala. Dia niantso ny mpampakatra ilay mpiandraikitra,",
        "10": "ka nanao taminy hoe: \u201cNy an\u2019ny olona rehetra, ny divay tsara aloha no avoaka, ary rehefa mamo ny olona vao avoaka ny ratsiratsy. Ny anao kosa, ny divay tsara no notehirizinao hatramin\u2019izao.\u201d",
        "11": "Tany Kana, any Galilia, no nanaovan\u2019i Jesosy izany, ho fiandohan\u2019ireo famantarana nataony, ary nasehony ny voninahiny ka nino azy ny mpianany.",
        "12": "Taorian\u2019izany, dia nidina nankany Kapernaomy izy sy ny reniny sy ny rahalahiny ary ny mpianany, saingy tsy nijanona andro maro tao.",
        "13": "Efa akaiky ny Paskan\u2019ny Jiosy, ka niakatra tany Jerosalema i Jesosy.",
        "14": "Ary hitany tao amin\u2019ny tempoly ireo nivarotra omby aman\u2019ondry sy voromailala, ary ireo mpanakalo vola izay nipetraka teo.",
        "15": "Koa nanamboatra karavasy tady izy, ka noroahiny hiala tao amin\u2019ny tempoly izay rehetra niaraka tamin\u2019ny ondry sy omby, ary nararany ny vola madiniky ny mpanakalo vola sady nazerany ny latabany.",
        "16": "Dia hoy izy tamin\u2019ireo nivarotra voromailala: \u201cEnto mivoaka any ireo! Aza atao trano fivarotana intsony ny tranon\u2019ny Raiko!\u201d",
        "17": "Ary tsaroan\u2019ny mpianany fa voasoratra hoe: \u201cHandany tanteraka ny heriko ny hafanam-poko ho an\u2019ny tranonao.\u201d",
        "18": "Fa namaly kosa ny Jiosy, ka nanao hoe: \u201cInona \u00e0ry no famantarana hasehonao anay mba hanaporofoanao fa manana fahefana hanao izao ianao?\u201d",
        "19": "Dia namaly i Jesosy hoe: \u201cRavao ity tempoly ity, fa hatsangako izy ao anatin\u2019ny telo andro.\u201d",
        "20": "Koa hoy ny Jiosy: \u201cEnina amby efapolo taona ange no nanorenana ity tempoly ity e! Koa ianao ve hahatsangana azy ao anatin\u2019ny telo andro?\u201d",
        "21": "Ny vatany anefa ilay tempoly noresahiny.",
        "22": "Rehefa natsangana tamin\u2019ny maty \u00e0ry izy, dia tsaroan\u2019ny mpianany fa efa nilaza izany matetika izy, ka nino ny Soratra Masina sy ny tenin\u2019i Jesosy ireo.",
        "23": "Maro no nino ny anarany raha nahita ny famantarana nataony, tamin\u2019izy tany Jerosalema, tamin\u2019ny fetin\u2019ny Paska.",
        "24": "Tsy natoky azy ireo anefa i Jesosy, satria fantany daholo izy rehetra",
        "25": "ary satria koa tsy nila na iza na iza hilaza aminy momba ny olona izy, fa ny tenany ihany dia efa nahalala izay tao am-pon\u2019ny olona."
    },
    "3": {
        "1": "Nisy lehilahy iray anisan\u2019ny Fariseo. Nikodemosy no anarany ary mpitondra teo amin\u2019ny Jiosy izy.",
        "2": "Tonga tao amin\u2019i Jesosy izy rehefa alina, ka nanao hoe: \u201cRaby \u00f4, fantatray fa mpampianatra avy amin\u2019Andriamanitra ianao, satria tsy misy mahavita ireny famantarana nataonao ireny raha tsy Andriamanitra no momba azy.\u201d",
        "3": "Dia namaly i Jesosy hoe: \u201cLazaiko aminao marina dia marina tokoa fa tsy afaka mahita ny fanjakan\u2019Andriamanitra ny olona raha tsy ateraka indray.\u201d",
        "4": "Hoy i Nikodemosy: \u201cHataon\u2019ny olona ahoana indray no hateraka rehefa antitra izy? Fa angaha moa izy afaka miditra indray ao an-kibon-dreniny mba hateraka?\u201d",
        "5": "Hoy i Jesosy: \u201cLazaiko aminao marina dia marina tokoa fa tsy afaka miditra ao amin\u2019ny fanjakan\u2019Andriamanitra ny olona raha tsy ateraky ny rano sy ny fanahy.",
        "6": "Izay nateraky ny nofo dia nofo, ary izay nateraky ny fanahy dia fanahy.",
        "7": "Aza gaga noho ny nilazako taminao hoe: Tsy maintsy hateraka indray ianareo.",
        "8": "Mitsoka any amin\u2019izay tiany ny rivotra, * ary renao ny feony, saingy tsy fantatrao hoe avy aiza izy, na ho aiza. Dia toy izany koa izay rehetra ateraky ny fanahy.\u201d",
        "9": "Hoy ny navalin\u2019i Nikodemosy: \u201cHatao ahoana no hahatonga izany?\u201d",
        "10": "Hoy i Jesosy: \u201cMpampianatra ny Israely ianao, ka ahoana no tsy ahalalanao izany?",
        "11": "Lazaiko aminao marina dia marina tokoa fa izay fantatray no lazainay ary izay efa hitanay no ambaranay, fa ianareo kosa tsy nandray ny fanambaranay.",
        "12": "Raha ny zavatra et\u1ef3 an-tany aza no nolazaiko taminareo nefa tsy inoanareo, ahoana moa no hinoanareo raha ny zavatra any an-danitra no lazaiko aminareo?",
        "13": "Ankoatra izany, dia tsy nisy niakatra tany an-danitra afa-tsy ilay nidina avy any, dia ny Zanak\u2019olona.",
        "14": "Tahaka ny nanandratan\u2019i Mosesy an\u2019ilay bibilava tany an-tany efitra no tsy maintsy anandratana koa ny Zanak\u2019olona,",
        "15": "mba hahazo fiainana mandrakizay izay rehetra mino azy.",
        "16": "\u201cFa lehibe tokoa ny fitiavan\u2019Andriamanitra an\u2019izao tontolo izao, ka nomeny ny Zanany lahitokana mba tsy ho ringana izay rehetra maneho finoana azy, fa hanana fiainana mandrakizay.",
        "17": "Tsy ny hanameloka an\u2019izao tontolo izao no nanirahan\u2019Andriamanitra ny Zanany ho amin\u2019izao tontolo izao, fa ny hamonjy izao tontolo izao kosa amin\u2019ny alalany.",
        "18": "Tsy homelohina izay maneho finoana ny Zanaka, fa izay tsy maneho finoana azy kosa dia efa voaheloka, satria tsy naneho finoana ny anaran\u2019ilay Zanaka Lahitokan\u2019Andriamanitra.",
        "19": "Izao no fototry ny fanamelohana: Tonga teo amin\u2019izao tontolo izao ny mazava, saingy naleon\u2019ny olona ny haizina toy izay ny mazava, satria ratsy ny ataony.",
        "20": "Fa izay zatra manao ratsy dia mankahala ny mazava, sady tsy manatona ny mazava sao hibaribary ny ataony.",
        "21": "Izay manao ny marina kosa dia manatona ny mazava mba haseho izay ataony, ka ho hita fa natao araka ny sitrapon\u2019Andriamanitra izany.\u201d",
        "22": "Nankany amin\u2019ny faritr\u2019i Jodia i Jesosy sy ny mpianany taorian\u2019izany, ary nijanona kelikely tany niaraka tamin\u2019ny mpianany izy, sady nanao batisa.",
        "23": "I Jaona koa anefa nanao batisa tao Ainona akaikin\u2019i Saleima, satria nisy rano be tao, ary tonga foana ny olona ka natao batisa.",
        "24": "Mbola tsy naiditra am-ponja i Jaona tamin\u2019izay.",
        "25": "Nitarika adihevitra tamin\u2019ny Jiosy iray momba ny fidiovana, ny mpianatr\u2019i Jaona.",
        "26": "Tonga teo amin\u2019i Jaona \u00e0ry izy ireo ka nanao hoe: \u201cRaby \u00f4, hitanao moa ilay lehilahy niaraka taminao teny ampitan\u2019ny Reniranon\u2019i Jordana iny, dia ilay nambaranao iny? Manao batisa izy ary mankany aminy daholo ny olona.\u201d",
        "27": "Hoy ny navalin\u2019i Jaona: \u201cTsy misy afaka mahazo na inona na inona, raha tsy nomena azy avy tany an-danitra izany.",
        "28": "Ianareo mihitsy no vavolombelona fa efa nilaza aho hoe: \u2018Tsy izaho no Kristy, fa nirahina hialoha azy fotsiny aho.\u2019",
        "29": "Izay manana ny ampakarina no mpampakatra. Na izany aza, dia faly be ny naman\u2019ny mpampakatra rehefa mitsangana ka mandre ny feon\u2019ny mpampakatra. Ary efa feno ankehitriny izany fifaliako izany.",
        "30": "Tsy maintsy mitombo iny olona iny, fa izaho kosa tsy maintsy mihena.\u201d",
        "31": "Izay avy any ambony dia ambonin\u2019ny hafa rehetra. Izay avy amin\u2019ny tany dia avy amin\u2019ny tany, ary milaza zavatry ny tany. Izay avy any an-danitra dia ambonin\u2019ny hafa rehetra.",
        "32": "Izay hitany sy reny no ambarany, nefa tsy misy manaiky ny fanambarany.",
        "33": "Izay nanaiky ny fanambarany dia nanisy tombo-kase manambara fa marina Andriamanitra.",
        "34": "Milaza ny tenin\u2019Andriamanitra ilay nirahiny, satria tsy mba kahihitra Andriamanitra rehefa manome ny fanahiny.",
        "35": "Ny Ray tia ny Zanaka ka nomeny ho eo am-pelatanany ny zava-drehetra.",
        "36": "Izay maneho finoana ny Zanaka dia manana fiainana mandrakizay. Izay tsy mankat\u00f2 ny Zanaka kosa tsy hahita fiainana, fa ny fahatezeran\u2019Andriamanitra no mitoetra eo aminy."
    },
    "4": {
        "1": "Ary fantatry ny Tompo fa ren\u2019ny Fariseo hoe maro kokoa noho ny an\u2019i Jaona ny mpianatra azon\u2019i Jesosy sy nataony batisa.",
        "2": "Tsy i Jesosy anefa no nanao batisa fa ny mpianany.",
        "3": "Koa niala tany Jodia izy ka nankany Galilia indray.",
        "4": "Tsy maintsy hamakivaky an\u2019i Samaria anefa izy,",
        "5": "ka tonga tao amin\u2019ny tan\u00e0na samaritanina atao hoe Sykara, akaikin\u2019ilay tany nomen\u2019i Jakoba an\u2019i Josefa zanany.",
        "6": "Tao, raha ny marina, no nisy ny fantsakan\u2019i Jakoba. Reraky ny dia i Jesosy, ka nipetraka teo amin\u2019ilay fantsakana. Tokony ho tamin\u2019ny ora fahenina * tamin\u2019izay.",
        "7": "Tonga hantsaka ny vehivavy samaritanina iray, ary hoy i Jesosy taminy: \u201cMba omeo rano aho hosotroiko.\u201d",
        "8": "Fa lasa nividy hanina tany an-tan\u00e0na ny mpianany.",
        "9": "Dia hoy ilay vehivavy samaritanina: \u201cJiosy ianao, koa nahoana no mangataka amiko rano hosotroina, nefa izaho vehivavy samaritanina?\u201d\u2014Fa tsy mifandray amin\u2019ny Samaritanina ny Jiosy.\u2014",
        "10": "Dia hoy i Jesosy: \u201cRaha mba fantatrao mantsy ny fanomezana maimaim-poana avy amin\u2019Andriamanitra, sy ilay milaza aminao hoe: \u2018Mba omeo rano aho hosotroiko\u2019, dia ianao no ho nangataka taminy, ka ho nomeny rano velona.\u201d",
        "11": "Hoy ravehivavy: \u201cTsy manana fanovozana ianao, tompoko, sady lalina ny lavadrano, koa avy aiza no ahazoanao izany rano velona izany?",
        "12": "Ianao angaha lehibe noho i Jakoba razanay, izay nanome anay ity lavadrano ity, sady izy sy ny zanany ary ny biby fiompiny no nisotro teto?\u201d",
        "13": "Ary namaly i Jesosy hoe: \u201cIzay rehetra misotro ity rano ity dia mbola hangetaheta indray,",
        "14": "fa izay rehetra misotro ny rano homeko azy kosa tsy hangetaheta intsony mihitsy. Fa ilay rano homeko azy dia ho loharano ao anatiny, izay hiboiboika mba hanome fiainana mandrakizay.\u201d",
        "15": "Koa hoy ravehivavy: \u201cOmeo izany rano izany aho, tompoko, mba tsy hangetaheta na hiverimberina hantsaka eto intsony.\u201d",
        "16": "Dia hoy izy: \u201cMandehana, antsoy ny vadinao ary mankanesa at\u1ef3.\u201d",
        "17": "\u201cTsy manambady aho\u201d, hoy ny navaliny. Dia hoy i Jesosy: \u201cMarina ny teninao hoe: \u2018Tsy manambady aho.\u2019",
        "18": "Fa efa nanana vady dimy ianao, ary tsy vadinao ilay lehilahy miara-mipetraka aminao izao. Koa marina izany voalazanao izany.\u201d",
        "19": "Dia hoy ravehivavy: \u201cFantatro izao fa mpaminany ianao, tompoko.",
        "20": "Ny razanay nivavaka teto amin\u2019ity tendrombohitra ity, nefa ianareo milaza fa any Jerosalema no tokony hivavahana.\u201d",
        "21": "Hoy i Jesosy: \u201cMinoa ahy ianao, ravehivavy fa ho avy ny fotoana ka tsy ho eto amin\u2019ity tendrombohitra ity na any Jerosalema no hivavahanareo amin\u2019ny Ray.",
        "22": "Ianareo mivavaka amin\u2019izay tsy fantatrareo, fa izahay kosa mivavaka amin\u2019izay fantatray, satria avy amin\u2019ny Jiosy ny famonjena.",
        "23": "Na izany aza, ho avy ny fotoana, ary tonga izany ankehitriny, ka ny tena mpivavaka hivavaka amin\u2019ny Ray araka ny fanahy sy ny fahamarinana. Fa olona toy izany tokoa no tadiavin\u2019ny Ray mba hivavaka aminy.",
        "24": "Andriamanitra dia Fanahy, * ka izay mivavaka aminy tsy maintsy mivavaka araka ny fanahy sy ny fahamarinana.\u201d",
        "25": "Hoy ravehivavy: \u201cFantatro fa ho avy ny Mesia, izay atao hoe Kristy, ary rehefa tonga izy, dia hambarany mazava amintsika ny zava-drehetra.\u201d",
        "26": "Hoy i Jesosy: \u201cIzaho izay miresaka aminao izao no izy.\u201d",
        "27": "Tamin\u2019izay no tonga ny mpianany ka gaga, satria niresaka tamim-behivavy izy. Mazava ho azy fa tsy nisy niteny taminy hoe: \u201cInona no tadiavinao?\u201d na hoe: \u201cNahoana ianao no niresaka taminy?\u201d",
        "28": "Navelan\u2019ilay vehivavy \u00e0ry ny sininy, ary lasa nankany an-tan\u00e0na izy ka nanao tamin\u2019ny lehilahy tao hoe:",
        "29": "\u201cAvia ange ianareo e! Atsy misy lehilahy nilaza tamiko ny zava-drehetra nataoko. Izy angamba no Kristy!\u201d",
        "30": "Dia nivoaka ny tan\u00e0na ireo ka nankeo amin\u2019i Jesosy.",
        "31": "Nandritra izay fotoana izay, dia nandrisika azy ny mpianany hoe: \u201cMihin\u00e0na, Raby \u00f4!\u201d",
        "32": "Hoy anefa izy: \u201cIzaho manan-kanina izay tsy fantatrareo.\u201d",
        "33": "Nifanontany \u00e0ry ny mpianatra hoe: \u201cFa angaha nisy nitondra zavatra hohaniny teo?\u201d",
        "34": "Hoy i Jesosy: \u201cNy haniko dia ny manao ny sitrapon\u2019ilay naniraka ahy sy ny mahavita ny asany.",
        "35": "Tsy voalazanareo ve fa mbola misy efa-bolana vao ho tonga ny fijinjana? Izaho kosa milaza aminareo hoe: Atopazo ny masonareo ka jereo ny saha, fa efa masaka hojinjaina ny vokatra. Efa",
        "36": "mahazo karama sahady ny mpijinja sady efa mamory ny vokatra ho amin\u2019ny fiainana mandrakizay, mba hiara-miravoravo ny mpamafy sy ny mpijinja.",
        "37": "Marina tokoa \u00e0ry ilay teny hoe: Ny iray mpamafy, ary ny iray kosa mpijinja.",
        "38": "Naniraka anareo hijinja izay tsy nisasaranareo aho. Ny hafa no nisasatra, nefa ianareo no nanjary nandray soa tamin\u2019izay nisasarany.\u201d",
        "39": "Ary maro ny Samaritanina avy ao amin\u2019io tan\u00e0na io no nino an\u2019i Jesosy noho ny tenin\u2019ilay vehivavy, izay nanambara hoe: \u201cNolazainy tamiko daholo ny zava-drehetra nataoko.\u201d",
        "40": "Rehefa tonga teo aminy \u00e0ry ny Samaritanina, dia nangataka azy mba hijanona teo amin\u2019izy ireo, ka nijanona tao roa andro izy.",
        "41": "Vokatr\u2019izany, dia nisy hafa koa nino noho ny tenin\u2019i Jesosy.",
        "42": "Ary hoy ireo tamin\u2019ilay vehivavy: \u201cTsy noho ny filazanao intsony izao no inoanay, fa ny tenanay mihitsy no nandre, ka fantatray fa io tokoa no mpamonjy an\u2019izao tontolo izao.\u201d",
        "43": "Niala tao i Jesosy, rehefa afaka roa andro, ka nankany Galilia.",
        "44": "Izy mihitsy anefa no nanambara fa tsy hajaina ny mpaminany raha ao amin\u2019ny taniny.",
        "45": "Rehefa tonga tany Galilia \u00e0ry izy, dia nandray azy ny Galilianina, satria efa hitany izay rehetra nataony tany Jerosalema tamin\u2019ny andro fety. Tany amin\u2019ilay fety koa mantsy izy ireo.",
        "46": "Tonga tany Kana any Galilia indray \u00e0ry izy, dia tany amin\u2019ilay nanovany rano ho divay. Ary nisy tandapa iray tao nanana zanakalahy narary tany Kapernaomy.",
        "47": "Ren\u2019io lehilahy io fa niala tany Jodia i Jesosy ary tonga tany Galilia. Koa nandeha tany amin\u2019i Jesosy izy ka nangataka azy hidina hanasitrana ny zanany izay efa ho faty.",
        "48": "Hoy anefa i Jesosy: \u201cTsy hino mihitsy mantsy ianareo raha tsy mahita famantarana sy fahagagana.\u201d",
        "49": "Hoy ilay tandapa: \u201cMid\u00ecna re, Tompo \u00f4, dieny mbola tsy maty ny zanako.\u201d",
        "50": "Hoy i Jesosy: \u201cMandehana fa velona ny zanakao.\u201d Nino ny tenin\u2019i Jesosy ilay lehilahy ka lasa nandeha.",
        "51": "Raha iny izy mbola teny an-dalana hidina iny anefa, dia nitsena azy ny mpanompony mba hilaza taminy fa velona ny zanany.",
        "52": "Nanontaniany azy ireo \u00e0ry ny ora nahasitranany, ka hoy ireo: \u201cOmaly tamin\u2019ny ora fahafito no nialan\u2019ny fanaviana taminy.\u201d",
        "53": "Fantatr\u2019ilay rainy \u00e0ry fa tamin\u2019izay ora izay indrindra i Jesosy no nilaza taminy hoe: \u201cVelona ny zanakao.\u201d Koa lasa mpino izy sy ny ankohonany manontolo.",
        "54": "Izany no famantarana faharoa nataon\u2019i Jesosy fony izy niala tany Jodia ka tonga tany Galilia."
    },
    "5": {
        "1": "Nisy fetin\u2019ny Jiosy taorian\u2019izany, ka niakatra tany Jerosalema i Jesosy.",
        "2": "Ary any Jerosalema, eo akaikin\u2019ny vavahadin\u2019ondry, dia misy dobo atao amin\u2019ny teny hebreo hoe Betesda, izay misy lala-mitafo * dimy.",
        "3": "Tao no nandrian\u2019olona maro be, dia ny marary, ny jamba, ny malemy tongotra, ary ny kilemaina.",
        "4": "* \u2014\u2014",
        "5": "Ary nisy lehilahy efa narary nandritra ny valo amby telopolo taona koa tao.",
        "6": "Nahita azy nandry teo i Jesosy, ary nahalala fa efa ela no naharariany, ka hoy izy taminy: \u201cTe ho sitrana ve ianao?\u201d",
        "7": "Dia namaly ilay marary hoe: \u201cTsy mba misy olona mametraka ahy ao anaty dobo, tompoko, rehefa mihetsika ny rano. Fa raha vao manatona aho, dia misy olona misosoka midina eo alohako.\u201d",
        "8": "Hoy i Jesosy: \u201cMitsang\u00e0na, batao ny fandriananao ka mandehana.\u201d",
        "9": "Dia sitrana avy hatrany ilay lehilahy, ary nobatainy ny fandriana keliny ka nandeha izy. Sabata ny andro tamin\u2019izay.",
        "10": "Koa hoy ny Jiosy tamin\u2019ilay lehilahy sitrana: \u201cSabata ny andro, ka tsy azo atao izao mitondra fandriana izao.\u201d",
        "11": "Hoy anefa ny navaliny azy ireo: \u201cKa ilay nanasitrana ahy mihitsy ange no nilaza tamiko hoe: \u2018Batao ny fandriananao ka mandehana\u2019 e!\u201d",
        "12": "Dia nanontany ireo hoe: \u201cIza izany olona nilaza taminao izany hoe: \u2018Batao ny fandriananao ka mandehana\u2019?\u201d",
        "13": "Tsy nahalala an\u2019i Jesosy anefa ilay lehilahy sitrana, satria efa niala teo i Jesosy, sady vahoaka be no tao amin\u2019ilay toerana.",
        "14": "Nahita azy tao amin\u2019ny tempoly i Jesosy taorian\u2019izany, ka nanao taminy hoe: \u201cEfa sitrana ianao izao, ka aza manota intsony sao hisy zavatra ratsy noho ny teo hahazo anao.\u201d",
        "15": "Lasa ilay lehilahy ka nilaza tamin\u2019ny Jiosy fa i Jesosy no nanasitrana azy.",
        "16": "Dia nanenjika an\u2019i Jesosy ny Jiosy noho izy nanao ireo zavatra ireo tamin\u2019ny Sabata.",
        "17": "Hoy anefa izy: \u201cNy Raiko tsy mitsahatra miasa mandraka ankehitriny, ary izaho koa tsy mitsahatra miasa.\u201d",
        "18": "Koa vao mainka nitady hamono azy ny Jiosy, satria nihevitra izy ireo fa nandika ny Sabata izy sady niantso an\u2019Andriamanitra hoe Rainy, ka nanao ny tenany ho mitovy amin\u2019Andriamanitra.",
        "19": "Ary hoy koa ny navalin\u2019i Jesosy: \u201cLazaiko aminareo marina dia marina tokoa fa ny Zanaka tsy manao na inona na inona araka ny nahim-pony, fa izay hitany ataon\u2019ny Ray ihany no ataony. Fa izay rehetra ataon\u2019ny Ray dia izany koa no ataon\u2019ny Zanaka, sady ataony toy ny anaovan\u2019ny Ray azy.",
        "20": "Ny Ray tia ny Zanaka ary mampiseho aminy ny zava-drehetra ataon\u2019ny tenany, ary mbola hampiseho aminy asa lehibe noho ireo izy, mba hahagaga anareo.",
        "21": "Fa toy ny ananganan\u2019ny Ray ny maty ka amelomany azy indray, dia toy izany koa no ameloman\u2019ny Zanaka an\u2019izay tiany hovelomina.",
        "22": "Tsy mitsara na iza na iza ny Ray, fa nankininy tamin\u2019ny Zanaka ny fitsarana rehetra,",
        "23": "mba hanomezan\u2019ny rehetra voninahitra ny Zanaka, toy ny anomezan\u2019izy ireo voninahitra ny Ray. Izay tsy manome voninahitra ny Zanaka dia tsy manome voninahitra ny Ray izay naniraka azy koa.",
        "24": "Lazaiko aminareo marina dia marina tokoa fa izay mandre ny teniko ka mino an\u2019ilay naniraka ahy no manana fiainana mandrakizay, ary tsy melohina izy fa efa niala tamin\u2019ny fahafatesana ho amin\u2019ny fiainana.",
        "25": "\u201cLazaiko aminareo marina dia marina tokoa fa ho avy ny fotoana, eny, tonga ankehitriny ny fotoana handrenesan\u2019ny maty ny feon\u2019ny Zanak\u2019Andriamanitra, ary ho velona izay nihaino.",
        "26": "Fa toy ny ananan\u2019ny Ray fiainana ao aminy no anomezany alalana ny Zanaka mba hanana fiainana ao aminy.",
        "27": "Ary nomeny fahefana hitsara izy, satria Zanak\u2019olona.",
        "28": "Aza gaga amin\u2019izany fa ho avy ny fotoana handrenesan\u2019izay rehetra any am-pasana * ny feony,",
        "29": "dia hivoaka izy ireo. Koa izay nanao ny tsara dia hatsangana ho amin\u2019ny fiainana, fa izay zatra nanao ratsy kosa hatsangana ho amin\u2019ny fanamelohana.",
        "30": "Tsy manao na inona na inona araka ny nahim-poko aho, fa araka izay reko no itsarako, ary marina ny fitsarako, satria tsy ny sitrapoko no tiako hatao, fa ny sitrapon\u2019ilay naniraka ahy.",
        "31": "\u201cRaha izaho irery no manambara ny tenako, dia tsy marina ny fanambarako.",
        "32": "Misy hafa koa anefa manambara ahy, ary fantatro fa marina ny fanambarany ahy.",
        "33": "Naniraka olona tany amin\u2019i Jaona ianareo, ary nanambara ny marina izy.",
        "34": "Tsy miantehitra amin\u2019ny fanambaran\u2019olona anefa aho, fa ny mba hahavoavonjy anareo no ilazako izany rehetra izany.",
        "35": "Jiro nirehitra sy namirapiratra izany lehilahy izany, ary naniry hiravoravo vetivety tamin\u2019ny fahazavany ianareo.",
        "36": "Manana porofo lehibe noho ny porofo omen\u2019i Jaona anefa aho, satria ny asa nanendren\u2019ny Raiko ahy mihitsy izao no ataoko. Ary izany asa izany no manaporofo fa nirahin\u2019ny Ray aho.",
        "37": "Ny Ray izay naniraka ahy mihitsy koa no nanome porofo momba ahy. Mbola tsy nisy fotoana nandrenesanareo ny feony, na nahitanareo ny tarehiny.",
        "38": "Ary tsy mitoetra ao am-ponareo ny teniny, satria tsy inoanareo ilay nirahiny.",
        "39": "\u201cMikaroka ao amin\u2019ny Soratra Masina ianareo, noho ny fiheverana fa amin\u2019ny alalan\u2019izy io no hanananareo fiainana mandrakizay, ary izy io mihitsy no manome porofo momba ahy.",
        "40": "Tsy mety manatona ahy anefa ianareo mba hanananareo fiainana.",
        "41": "Tsy mandray voninahitra omen\u2019olona aho.",
        "42": "Fantatro tsara anefa fa tsy misy fitiavana an\u2019Andriamanitra ao anatinareo.",
        "43": "Tonga tamin\u2019ny anaran\u2019ny Raiko mantsy aho, nefa tsy noraisinareo. Raha misy tonga amin\u2019ny anaran\u2019ny tenany anefa, dia horaisinareo.",
        "44": "Ahoana moa no hinoanareo, nefa ianareo aza mandray voninahitra avy aminareo samy ianareo ihany, ary tsy mitady ny voninahitra avy amin\u2019ilay Andriamanitra tokana?",
        "45": "Aza mihevitra hoe hiampanga anareo any amin\u2019ny Ray aho. Misy hafa miampanga anareo, dia i Mosesy, izay nametrahanareo ny fanantenanareo.",
        "46": "Raha nino an\u2019i Mosesy ianareo, dia ho nino ahy, satria nanoratra momba ahy i Mosesy.",
        "47": "Fa raha tsy mino izay nosoratany ianareo, ahoana moa no hinoanareo ny teniko?\u201d"
    },
    "6": {
        "1": "Lasa nankany ampitan\u2019ny ranomasin\u2019i Galilia na ranomasin\u2019i Tiberiasy, i Jesosy taorian\u2019izany.",
        "2": "Nisy vahoaka be anefa nanaraka azy foana, noho ny nahitan\u2019ireo ny famantarana nataony tamin\u2019ny marary.",
        "3": "Ary niakatra teo an-tendrombohitra i Jesosy, ka nipetraka teo niaraka tamin\u2019ny mpianany.",
        "4": "Efa akaiky tamin\u2019izay ny Paska, fetin\u2019ny Jiosy,",
        "5": "ary nanopy ny masony i Jesosy ka nahita vahoaka be nanatona azy, dia hoy izy tamin\u2019i Filipo: \u201cAiza isika no hividy mofo hohanin\u2019ireto?\u201d",
        "6": "Fantany anefa izay efa hataony, fa mba hitsapana an\u2019i Filipo no nilazany izany.",
        "7": "Hoy ny navalin\u2019i Filipo azy: \u201cNa mofo azon\u2019ny denaria roanjato aza tsy ampy hahazoan\u2019ny tsirairay sombiny kely avy.\u201d",
        "8": "Ary nilaza taminy ny mpianany anankiray, dia i Andrea, rahalahin\u2019i Simona Petera, hoe:",
        "9": "\u201cInt\u1ef3 misy zazalahikely manana mofo * dimy sy trondro madinika roa. Saingy inona no ho vitan\u2019izany ho an\u2019ireto vahoaka maro be ireto?\u201d",
        "10": "Hoy i Jesosy: \u201cAsaivo mandry ilika * toy ny rehefa misakafo ny olona.\u201d Be ahitra teo, ka dia nandry ilika ny olona, ary dimy arivo teo ho eo ny isan\u2019ny lehilahy.",
        "11": "Nalain\u2019i Jesosy \u00e0ry ny mofo, ka rehefa avy nanao vavaka fisaorana izy, dia nizara izany tamin\u2019ireo nipetraka, ary toy izany koa ny trondro madinika, araka izay lanin\u2019izy ireo.",
        "12": "Rehefa voky ny olona, dia hoy izy tamin\u2019ny mpianany: \u201cAngony ny sombintsombiny sisa tsy lany mba tsy hisy ho verivery fotsiny.\u201d",
        "13": "Nanangona izany \u00e0ry izy ireo, ka nahafeno harona roa ambin\u2019ny folo ny sombintsombiny avy tamin\u2019ireo mofo dimy, izany hoe ny sisa tsy lanin\u2019ireo nihinana.",
        "14": "Rehefa hitan\u2019ny olona ny famantarana nataon\u2019i Jesosy, dia hoy ireo: \u201cTena io mihitsy ilay mpaminany ho tonga amin\u2019izao tontolo izao.\u201d",
        "15": "Ary rehefa fantatr\u2019i Jesosy fa efa ho avy izy ireo haka azy an-keriny hataony mpanjaka, dia niala teo izy ka nankany an-tendrombohitra indray izy irery.",
        "16": "Nidina ho any an-dranomasina ny mpianany rehefa hariva ny andro,",
        "17": "ka niakatra tao an-tsambokely ary niampita ny ranomasina mba ho any Kapernaomy. Ary efa maizina ny andro, nefa mbola tsy tonga tany amin\u2019izy ireo ihany i Jesosy.",
        "18": "Nisamboaravoara koa ny ranomasina, satria nifofofofo mafy ny rivotra.",
        "19": "Rehefa nivoy tokony ho dimy na enina kilaometatra anefa izy ireo, dia nahita an\u2019i Jesosy nandeha teo ambony ranomasina, sy nanatona an\u2019ilay sambokely, hany ka natahotra izy ireo.",
        "20": "Fa hoy i Jesosy: \u201cIzaho ihany ity. Aza matahotra!\u201d",
        "21": "Koa naniry handray azy ho ao an-tsambokely izy ireo, ary tsy ela dia tonga tany amin\u2019izay tany tian\u2019izy ireo haleha ny sambokely.",
        "22": "Ny ampitson\u2019iny, dia hitan\u2019ilay vahoaka nijoro teny ampitan\u2019ny ranomasina fa tsy nisy sambokely afa-tsy iray ihany teo, ary tsy niakatra tao an-tsambokely niaraka tamin\u2019ny mpianany i Jesosy, fa ny mpianany ihany no lasa.",
        "23": "Nisy sambokely hafa anefa avy tany Tiberiasy tonga teo akaikin\u2019ilay toerana nihinanan\u2019ireo ny mofo, izay nanaovan\u2019ny Tompo vavaka fisaorana.",
        "24": "Koa rehefa hitan\u2019ilay vahoaka fa tsy teo na i Jesosy na ny mpianany, dia niakatra tao an-tsambokely ireo, ary nankany Kapernaomy hitady an\u2019i Jesosy.",
        "25": "Hitany teny ampitan\u2019ny ranomasina izy, ka hoy ireo taminy: \u201cRaby \u00f4, fa oviana ianao no tonga teto?\u201d",
        "26": "Dia namaly i Jesosy hoe: \u201cLazaiko aminareo marina dia marina tokoa fa tsy noho ny nahitanareo famantarana no itadiavanareo ahy, fa noho ny nihinananareo ny mofo ka voky.",
        "27": "Aza miasa hahazoana sakafo mety simba, fa mias\u00e0 kosa hahazoana sakafo maharitra izay mitondra fiainana mandrakizay, dia ny sakafo homen\u2019ny Zanak\u2019olona anareo. Fa izy no nasian\u2019Andriamanitra Ray tombo-kase ho mariky ny fankasitrahany azy.\u201d",
        "28": "Koa hoy ireo taminy: \u201cInona no tokony hataonay mba hanaovanay ny asan\u2019Andriamanitra?\u201d",
        "29": "Dia namaly i Jesosy hoe: \u201cIzao no asan\u2019Andriamanitra, dia ny hinoanareo Ilay nirahiny.\u201d",
        "30": "Hoy ireo: \u201cInona \u00e0ry no famantarana ataonao mba ho hitanay ka hinoanay anao? Inona no asa ataonao?",
        "31": "Ny razantsika mantsy nihinana ny mana tany an-tany efitra, araka ny voasoratra hoe: \u2018Mofo avy any an-danitra no nomeny hohanin\u2019izy ireo.\u2019\u201d",
        "32": "Hoy \u00e0ry i Jesosy: \u201cLazaiko aminareo marina dia marina tokoa fa tsy i Mosesy no nanome anareo ny mofo avy any an-danitra, fa ny Raiko no manome anareo ny tena mofo avy any an-danitra.",
        "33": "Ilay midina avy any an-danitra sy manome fiainana ho an\u2019izao tontolo izao mantsy no mofon\u2019Andriamanitra.\u201d",
        "34": "Dia hoy ireo: \u201cOmeo izany mofo izany foana izahay, Tompo \u00f4!\u201d",
        "35": "Hoy i Jesosy: \u201cIzaho no mofon\u2019aina. Izay manatona ahy tsy mba ho noana mihitsy, ary izay maneho finoana ahy tsy hangetaheta intsony mihitsy.",
        "36": "Efa nilaza taminareo anefa aho hoe: Efa nahita ahy ianareo, nefa tsy mino.",
        "37": "Izay rehetra omen\u2019ny Ray ahy dia hanatona ahy, ary izay manatona ahy tsy mba horoahiko mihitsy,",
        "38": "satria tsy ny hanao ny sitrapoko no nidinako avy any an-danitra, fa ny hanao ny sitrapon\u2019ilay naniraka ahy.",
        "39": "Ary izao no sitrapon\u2019ilay naniraka ahy: Tsy tokony havelako hisy ho very izay rehetra nomeny ahy, fa tokony hatsangako amin\u2019ny maty kosa amin\u2019ny andro farany.",
        "40": "Fa izao no sitrapon\u2019ny Raiko: Tokony hahazo fiainana mandrakizay izay rehetra mijery ny Zanaka ka mino azy, ary izaho hanangana azy amin\u2019ny maty amin\u2019ny andro farany.\u201d",
        "41": "Nimenomenona taminy \u00e0ry ny Jiosy noho izy nilaza hoe: \u201cIzaho no mofo nidina avy any an-danitra\u201d,",
        "42": "ka hoy ireo: \u201cTsy i Jesosy zanak\u2019i Josefa ve io e? Fantatsika ny ray aman-dreniny, koa nahoana izy izao no milaza hoe: \u2018Nidina avy any an-danitra aho\u2019?\u201d",
        "43": "Hoy ny navalin\u2019i Jesosy azy: \u201cAza mimenomenona ianareo!",
        "44": "Tsy misy mahay manatona ahy raha tsy taomin\u2019ny Ray izay naniraka ahy; ary izaho hanangana azy amin\u2019ny maty amin\u2019ny andro farany.",
        "45": "Voasoratra ao amin\u2019ny Mpaminany hoe: \u2018Ary hampianarin\u2019i Jehovah izy rehetra.\u2019 Koa izay nandre tamin\u2019ny Ray ka nianatra taminy, dia manatona ahy.",
        "46": "Tsy nisy nahita ny Ray, afa-tsy ilay avy amin\u2019Andriamanitra. Izy no nahita ny Ray.",
        "47": "Lazaiko aminareo marina dia marina tokoa fa izay mino no manana fiainana mandrakizay.",
        "48": "\u201cIzaho no mofon\u2019aina.",
        "49": "Nihinana ny mana ny razanareo tany an-tany efitra, nefa maty ihany.",
        "50": "Ity kosa no mofo nidina avy any an-danitra mba ho afaka hihinana azy ny olona, ka tsy ho faty.",
        "51": "Izaho no mofo velona izay nidina avy any an-danitra. Raha misy mihinana an\u2019ity mofo ity dia ho velona mandrakizay izy, ary ny mofo izay homeko dia ny nofoko ho fiainan\u2019izao tontolo izao.\u201d",
        "52": "Dia nifanditra ny Jiosy, ka nanao hoe: \u201cHataon\u2019io lehilahy io ahoana ny hanome ny nofony hohanintsika?\u201d",
        "53": "Koa hoy i Jesosy: \u201cLazaiko aminareo marina dia marina tokoa fa raha tsy mihinana ny nofon\u2019ny Zanak\u2019olona sy misotro ny rany ianareo, dia tsy manana fiainana ao anatinareo.",
        "54": "Izay mihinana ny nofoko sy misotro ny rako dia manana fiainana mandrakizay, ary izaho hanangana azy amin\u2019ny maty amin\u2019ny andro farany.",
        "55": "Fa tena sakafo ny nofoko, ary tena fisotro ny rako.",
        "56": "Izay mihinana ny nofoko sy misotro ny rako dia tafaray foana amiko, ary izaho koa tafaray aminy.",
        "57": "Velona ny Ray izay naniraka ahy, ary velona aho noho ny Ray. Dia toy izany koa izay mihinana ahy, ho velona izy noho ny amiko.",
        "58": "Ity no mofo nidina avy any an-danitra. Tsy tahaka ny razanareo izay nihinana nefa maty ihany, fa izay mihinana ity mofo ity kosa dia ho velona mandrakizay.\u201d",
        "59": "Izany no nolazainy rehefa nampianatra vahoaka tafavory tany Kapernaomy izy.",
        "60": "Ary maro tamin\u2019ny mpianany izay nandre izany no nanao hoe: \u201cManafintohina izany teny izany. Iza no mahahaino izany?\u201d",
        "61": "Fantatr\u2019i Jesosy tany an-tsainy tany anefa fa nimenomenona momba izany ny mpianany, ka hoy izy: \u201cManafintohina anareo ve izany?",
        "62": "Koa hanao ahoana re raha mahita ny Zanak\u2019olona miakatra ho any amin\u2019izay nisy azy teo aloha ianareo e?",
        "63": "Ny fanahy no manome fiainana, fa ny nofo tsy mahasoa mihitsy. Ny teny nolazaiko taminareo dia avy amin\u2019ny fanahy ary manome fiainana.",
        "64": "Misy aminareo anefa tsy mino.\u201d Hatrany am-piandohana mantsy dia efa fantatr\u2019i Jesosy hoe iza avy no tsy nino, ary iza ilay hamadika azy.",
        "65": "Hoy koa izy: \u201cIzany no nilazako taminareo hoe: Tsy misy mahay manatona ahy raha tsy nomen\u2019ny Ray azy izany.\u201d",
        "66": "Maro tamin\u2019ny mpianany \u00e0ry no nihemotra, ka tsy niara-nandeha taminy intsony.",
        "67": "Dia hoy i Jesosy tamin\u2019ny roa ambin\u2019ny folo lahy: \u201cIanareo koa ve mba te hiala?\u201d",
        "68": "Dia namaly i Simona Petera hoe: \u201cTompo \u00f4, hankany amin\u2019iza moa izahay? Ianao no manana ny tenin\u2019ny fiainana mandrakizay.",
        "69": "Ary izahay efa mino sy mahalala fa ianao Ilay Masin\u2019Andriamanitra.\u201d",
        "70": "Hoy i Jesosy tamin\u2019izy ireo: \u201cNifidy anareo roa ambin\u2019ny folo lahy tokoa aho, nefa ny anankiray aminareo dia mpanendrikendrika.\u201d",
        "71": "Niresaka momba an\u2019i Jodasy izy, dia ilay zanak\u2019i Simona Iskariota. Izy io mantsy no hamadika azy, nefa dia anisan\u2019ny roa ambin\u2019ny folo lahy."
    },
    "7": {
        "1": "Taorian\u2019izany, dia nanohy ny diany nitety an\u2019i Galilia i Jesosy, fa tsy te handeha tany Jodia izy, satria nitady hamono azy ny Jiosy.",
        "2": "Akaiky anefa ny fetin\u2019ny Jiosy, izany hoe ny fetin\u2019ny tranolay.",
        "3": "Koa hoy ny rahalahiny taminy: \u201cMial\u00e0 eto ianao ka mankanesa any Jodia, mba ho hitan\u2019ny mpianatrao koa izay ataonao.",
        "4": "Fa tsy misy olona te ho fanta-bahoaka nefa manao zavatra ao amin\u2019ny miafina. Koa raha manao ireny zavatra ireny ianao, dia misehoa amin\u2019izao tontolo izao.\u201d",
        "5": "Tsy nino azy mantsy ny rahalahiny.",
        "6": "Koa hoy i Jesosy tamin\u2019izy ireo: \u201cMbola tsy tonga ny fotoana voatondro ho ahy, fa ny anareo kosa mety foana.",
        "7": "Tsy misy antony ankahalan\u2019izao tontolo izao anareo. Fa izaho kosa halany, satria manaporofo fa ratsy ny ataony.",
        "8": "Mandehana ianareo mamonjy ny fety, fa izaho mbola tsy handeha satria mbola tsy tena tonga ny fotoana voatondro ho ahy.\u201d",
        "9": "Nijanona tany Galilia izy, rehefa avy nilaza izany tamin\u2019izy ireo.",
        "10": "Rehefa lasa namonjy an\u2019ilay fety anefa ireo rahalahiny, dia mba nandeha koa izy, saingy tsy niharihary fa toa niafinafina.",
        "11": "Dia nitady azy tany amin\u2019ny fety ny Jiosy, ka nanao hoe: \u201cAiza izy?\u201d",
        "12": "Ary nitakoritsika be ihany momba azy ny vahoaka. Hoy ny sasany: \u201cOlona tsara fanahy izy.\u201d Fa hoy kosa ny sasany: \u201cTsy tsara fanahy izy, fa mpamita-bahoaka.\u201d",
        "13": "Tsy nisy sahy niresaka momba azy ampahibemaso anefa, noho ny fahatahorana ny Jiosy.",
        "14": "Efa nisasaka ny fety, rehefa niakatra tao amin\u2019ny tempoly i Jesosy ka nampianatra.",
        "15": "Dia gaga ny Jiosy, ka nanao hoe: \u201cAhoana koa no mba ananan\u2019io fahaizana sy fahalalana hoatr\u2019izany, nefa tsy nianatra tany amin\u2019ny sekolintsika izy?\u201d",
        "16": "Hoy ny navalin\u2019i Jesosy azy: \u201cTsy ahy ny fampianarako, fa an\u2019ilay naniraka ahy.",
        "17": "Raha misy olona te hanao ny sitrapon\u2019Andriamanitra, dia ho fantatr\u2019izany olona izany raha avy amin\u2019Andriamanitra ny fampianarako, na miteny araka ny nahim-poko fotsiny aho.",
        "18": "Mitady voninahitra ho an\u2019ny tenany mantsy izay miteny araka ny nahim-pony. Fa izay mitady voninahitra ho an\u2019ilay naniraka azy kosa, dia izy no marina ary tsy misy tsy fahamarinana ao aminy.",
        "19": "Tsy i Mosesy ve no nanome anareo ny Lal\u00e0na? Tsy misy mankat\u00f2 ny Lal\u00e0na anefa ianareo. Nahoana no tadiavinareo hovonoina aho?\u201d",
        "20": "Dia namaly ny vahoaka hoe: \u201cMisy demonia ianao. Iza koa izao no mitady hamono anao eo?\u201d",
        "21": "Hoy i Jesosy: \u201cZavatra iray no nataoko, dia efa gaga daholo ianareo rehetra.",
        "22": "Izany koa no antony nanomezan\u2019i Mosesy anareo ny famorana. Tsy avy amin\u2019i Mosesy anefa ny famorana, fa avy amin\u2019ny razanareo. Ary dia manao famorana amin\u2019ny sabata ianareo.",
        "23": "Koa raha amin\u2019ny sabata aza no anaovana famorana mba tsy handikana ny lal\u00e0n\u2019i Mosesy, dia tezitra mafy amiko ve ianareo, satria nositraniko tanteraka ny olona iray, tamin\u2019ny andro sabata?",
        "24": "Aza mitsara ivelany intsony, fa mba mitsar\u00e0 araka ny rariny.\u201d",
        "25": "Dia hoy ny mponina sasany tao Jerosalema: \u201cTsy io moa ilay tadiavin-dry zareo hovonoina?",
        "26": "Jereo anefa fa miteny ampahibemaso izy, kanefa tsy miteny na inona na inona aminy ry zareo. Sao dia efa tena fantatr\u2019ireo lohandohany eto amintsika \u00e0ry fa izy no Kristy?",
        "27": "Isika kosa mahalala izay niavian\u2019io lehilahy io. Rehefa tonga anefa i Kristy, dia tsy misy mahalala izay iaviany.\u201d",
        "28": "Koa niteny mafy i Jesosy rehefa nampianatra tao amin\u2019ny tempoly, ka nanao hoe: \u201cFantatrareo aho, ary fantatrareo koa izay niaviako. Sady tsy tonga araka ny nahim-poko aho. Tena misy ilay naniraka ahy, fa ianareo no tsy mahalala azy.",
        "29": "Izaho mahalala azy, satria izaho no solontenany ary Izy no naniraka ahy.\u201d",
        "30": "Koa notadiavin\u2019izy ireo hosamborina izy, nefa tsy nisy nisambotra azy, satria mbola tsy tonga ny fotoana voatondro ho azy.",
        "31": "Na izany aza, dia nino azy ny ankamaroan\u2019ny vahoaka, ka hoy ireo: \u201cRehefa tonga i Kristy, hanao famantarana maro noho ny vitan\u2019ity lehilahy ity ve izy?\u201d",
        "32": "Ren\u2019ny Fariseo izany tenin\u2019ny vahoaka nitakoritsika momba an\u2019i Jesosy izany, ka naniraka mpiambina hisambotra an\u2019i Jesosy ny lehiben\u2019ny mpisorona sy ny Fariseo.",
        "33": "Dia hoy i Jesosy: \u201cMbola hijanona kelikely eto aminareo aho, alohan\u2019ny handehanako any amin\u2019ilay naniraka ahy.",
        "34": "Hitady ahy ianareo fa tsy hahita ahy, ary izay misy ahy tsy azonareo aleha.\u201d",
        "35": "Koa nifampiresaka ny Jiosy hoe: \u201cMikasa ho aiza \u00e0ry izy io, ka tsy ho hitantsika? Ary sao dia mikasa hankany amin\u2019ny Jiosy miely patrana any amin\u2019ny Grika \u00e0ry izy, ka hampianatra ny Grika?",
        "36": "Inona no dikan\u2019ny teniny hoe: \u2018Hitady ahy ianareo fa tsy hahita ahy, ary izay misy ahy tsy azonareo aleha\u2019?\u201d",
        "37": "Ary tamin\u2019ilay andro farany, izay andro lehibe tamin\u2019ilay fety, dia nitsangana i Jesosy ka niteny mafy hoe: \u201cRaha misy mangetaheta, aoka izy hanatona ahy ka hisotro.",
        "38": "Izay mino ahy, dia \u2018hisy rano velona hikoriana avy ao anatiny ao\u2019, araka ny voalazan\u2019ny Soratra Masina.\u201d",
        "39": "Ilay fanahy efa horaisin\u2019ireo mino azy anefa no nolazainy tamin\u2019izany. Fa mbola tsy nisy olona nomena ny fanahy, satria i Jesosy aza mbola tsy nomem-boninahitra.",
        "40": "Dia hoy ny sasany tamin\u2019ny vahoaka izay nandre izany: \u201cTena io mihitsy Ilay Mpaminany!\u201d",
        "41": "Ny sasany nanao hoe: \u201cIo no Kristy!\u201d Fa hoy kosa ny sasany: \u201cAvy any Galilia angaha moa no iavian\u2019i Kristy?",
        "42": "Fa angaha moa ny Soratra Masina tsy nilaza an\u2019i Kristy ho avy amin\u2019ny taranak\u2019i Davida, avy any Betlehema, tan\u00e0na kely nonenan\u2019i Davida?\u201d",
        "43": "Dia nisara-kevitra momba azy ny vahoaka.",
        "44": "Ny sasany anefa te hisambotra azy, saingy tsy nisy tena nitana azy.",
        "45": "Dia niverina tany amin\u2019ny lehiben\u2019ny mpisorona sy ny Fariseo ny mpiambina, ary hoy ny Fariseo taminy: \u201cNahoana no tsy nentinareo at\u1ef3 izy?\u201d",
        "46": "Namaly ny mpiambina hoe: \u201cMbola tsy nisy olona niteny tahaka izany mihitsy.\u201d",
        "47": "Hoy indray ny Fariseo: \u201cVoafitaka koa angaha ianareo?",
        "48": "Fa angaha moa mba misy mino azy ny lohandohany eo amin\u2019ny Jiosy na ny Fariseo?",
        "49": "Fa olom-boaozona ireo vahoaka tsy mahalala ny Lal\u00e0na ireo.\u201d",
        "50": "Fa hoy i Nikodemosy, ilay tonga tany amin\u2019i Jesosy teo aloha, sady anisan\u2019izy ireo:",
        "51": "\u201cAngaha moa ny lal\u00e0ntsika manameloka olona, raha tsy efa re aloha ny teniny ka fantatra izay ataony?\u201d",
        "52": "Hoy ny navalin\u2019ireo azy: \u201cAngaha koa ianao avy any Galilia? Diniho dia ho hitanao fa tsy misy mpaminany avy any Galilia.\u201d Tsy hita ao amin\u2019ireo sora-tanana K\u00f4deksa Sinaiticus, K\u00f4deksa Vaticanus, ary ny K\u00f4deksa Sinaitika Syri\u00e0ka ny andininy faha-53 ka hatramin\u2019ny toko faha-8 andininy faha-11. Misy fahasamihafany izy ireo, ao amin\u2019ireo soratra grika sy ny dikan-teny samihafa. Toy izao no voalaza ao:",
        "53": "Dia samy lasa nody tany an-tranony avy izy ireo."
    },
    "8": {
        "1": "Nandeha tany amin\u2019ny Tendrombohitra Oliva i Jesosy.",
        "2": "Vao nangiran-dratsy anefa ny andro, dia nankao amin\u2019ny tempoly indray izy ka nanatona azy ny rehetra. Dia nipetraka izy, ka nampianatra an\u2019ireo.",
        "3": "Ary nisy vehivavy tratra nanitsakitsa-bady nentin\u2019ny mpanora-dal\u00e0na sy ny Fariseo teo aminy, ka najoron\u2019izy ireo teo afovoany.",
        "4": "Dia hoy ireo tamin\u2019i Jesosy: \u201cMpampianatra \u00f4, tratra nanitsakitsa-bady ity vehivavy ity.",
        "5": "Nandidy antsika hitora-bato ny vehivavy toy itony i Mosesy ao amin\u2019ny Lal\u00e0na. Fa inona kosa no lazainao?\u201d",
        "6": "Mazava ho azy fa mba hamandrihana azy no nilazan\u2019ireo izany, mba hisy hiampangana azy. Niondrika anefa i Jesosy ka nanoratra teo amin\u2019ny tany tamin\u2019ny rantsantanany.",
        "7": "Fa mbola nanontany azy ihany ireo, dia nitraka izy ka nanao hoe: \u201cIzay tsy nanota eo aminareo no aoka hitora-bato azy voalohany.\u201d",
        "8": "Dia niondrika indray izy, ka nanoratra teo amin\u2019ny tany.",
        "9": "Niala tsirairay anefa izay nandre izany, nanomboka tamin\u2019ny zokiolona, hany ka i Jesosy irery sisa no teo, niaraka tamin\u2019ilay vehivavy natao teo afovoany.",
        "10": "Dia nitraka i Jesosy ka nanao hoe: \u201cNankaiza ry zareo teo, ravehivavy? Tsy nisy nanameloka anao angaha?\u201d",
        "11": "Hoy ilay vehivavy: \u201cTsy nisy, tompoko.\u201d Dia hoy i Jesosy: \u201cIzaho koa tsy manameloka anao. Mandehana, ary aza manohy ny fahotanao intsony.\u201d",
        "12": "Koa hoy indray i Jesosy tamin\u2019ireo: \u201cIzaho no fahazavan\u2019izao tontolo izao. Izay manaraka ahy, tsy mba handeha ao amin\u2019ny maizina mihitsy, fa hanana ny fahazavana manome fiainana.\u201d",
        "13": "Dia hoy ny Fariseo taminy: \u201cIanao mijoro ho vavolombelon\u2019ny tenanao, koa tsy marina ny fanambaranao.\u201d",
        "14": "Fa namaly i Jesosy hoe: \u201cNa dia mijoro ho vavolombelon\u2019ny tenako aza aho, dia marina ny fanambarako, satria fantatro izay niaviako sy izay alehako. Fa ianareo tsy mahalala izay niaviako sy izay alehako.",
        "15": "Ianareo mitsara araka ny fitsaran\u2019olombelona, fa izaho kosa tsy mitsara na iza na iza.",
        "16": "Ary raha mitsara aza aho, dia marina ny fitsarako, satria tsy irery aho, fa miaraka amiko ny Ray izay naniraka ahy.",
        "17": "Voasoratra ao amin\u2019ny Lal\u00e0nareo koa hoe: \u2018Marina ny tenin\u2019ny vavolombelona roa.\u2019",
        "18": "Izaho mijoro ho vavolombelon\u2019ny tenako ary ny Ray izay naniraka ahy mijoro ho vavolombeloko.\u201d",
        "19": "Dia hoy ihany ireo: \u201cAiza ny Rainao?\u201d Ary hoy ny navalin\u2019i Jesosy: \u201cSamy tsy fantatrareo na izaho na ny Raiko. Raha nahalala ahy ianareo, dia ho fantatrareo koa ny Raiko.\u201d",
        "20": "Teo amin\u2019ny toerana fitehirizam-bola sy zava-tsarobidy no nilazany izany, raha nampianatra tao amin\u2019ny tempoly izy. Fa tsy nisy nisambotra azy, satria mbola tsy tonga ny fotoana voatondro ho azy.",
        "21": "Koa hoy indray izy tamin\u2019ireo: \u201cAndeha aho, ary hitady ahy ianareo, kanefa ho faty ao amin\u2019ny fahotanareo ianareo. Ary izay alehako tsy azonareo aleha.\u201d",
        "22": "Dia hoy ny Jiosy: \u201cHamono tena angaha izy no manao hoe: \u2018Izay alehako tsy azonareo aleha\u2019?\u201d",
        "23": "Koa hoy ihany izy tamin\u2019ireo: \u201cIanareo avy at\u1ef3 ambany, izaho avy any ambony. Ianareo avy amin\u2019ity tontolo ity, izaho tsy avy amin\u2019ity tontolo ity.",
        "24": "Izany no nilazako taminareo hoe: Ho faty ao amin\u2019ny fahotanareo ianareo. Raha tsy inoanareo mantsy fa izaho no izy, dia ho faty ao amin\u2019ny fahotanareo ianareo.\u201d",
        "25": "Dia hoy ireo: \u201cIza \u00e0ry ianao e?\u201d Hoy i Jesosy: \u201cTsy misy antony tokony hiresahako aminareo akory!",
        "26": "Manan-javatra maro holazaina momba anareo aho ary manan-javatra maro hotsaraina. Marina ilay naniraka ahy, ary izay efa reko taminy no lazaiko amin\u2019izao tontolo izao.\u201d",
        "27": "Tsy azon\u2019izy ireo fa niresaka taminy momba ny Ray izy.",
        "28": "Dia hoy i Jesosy: \u201cRehefa asandratrareo ny Zanak\u2019olona vao ho fantatrareo fa izaho no izy. Ary tsy manao na inona na inona araka ny nahim-poko aho, fa araka izay nampianarin\u2019ny Ray ahy no ilazako izany.",
        "29": "Ary miaraka amiko ilay naniraka ahy, fa tsy nandao ahy ho irery izy, satria manao izay sitrany foana aho.\u201d",
        "30": "Koa maro no nino azy rehefa niteny izany izy.",
        "31": "Hoy ihany i Jesosy tamin\u2019ny Jiosy nino azy: \u201cRaha tsy miala amin\u2019ny teniko ianareo dia tena mpianatro tokoa,",
        "32": "ary ho fantatrareo ny marina, ary ny marina hanafaka anareo.\u201d",
        "33": "Dia hoy ireo: \u201cTaranak\u2019i Abrahama ange izahay e, ary mbola tsy andevon\u2019iza na iza mihitsy. Koa nahoana ianao no milaza hoe: \u2018Ho afaka ianareo\u2019?\u201d",
        "34": "Ary namaly i Jesosy hoe: \u201cLazaiko aminareo marina dia marina tokoa fa andevon\u2019ny ota ireo zatra manota.",
        "35": "Ary ny andevo tsy mitoetra mandrakariva ao an-trano, fa ny zanaka no mitoetra mandrakariva ao.",
        "36": "Tena ho afaka \u00e0ry ianareo, raha ny Zanaka no manafaka anareo.",
        "37": "Fantatro fa taranak\u2019i Abrahama ianareo. Mitady hamono ahy anefa ianareo, satria tsy mahazo vahana ao am-ponareo ny teniko.",
        "38": "Izay efa hitako tamin\u2019ny Raiko no lazaiko, ary ianareo manao izay efa renareo tamin\u2019ny rainareo.\u201d",
        "39": "Ary hoy ireo: \u201cI Abrahama no rainay.\u201d Dia hoy i Jesosy: \u201cAtaovy \u00e0ry ny asan\u2019i Abrahama raha zanak\u2019i Abrahama ianareo.",
        "40": "Mitady hamono ahy anefa ianareo, dia izaho izay nilaza taminareo ny marina reko tamin\u2019Andriamanitra. Tsy mba nanao izany i Abrahama.",
        "41": "Ianareo manao ny asan\u2019ny rainareo.\u201d Hoy ireo: \u201cTsy teraka avy tamin\u2019ny fijangajangana izahay. Iray ihany ny Rainay, dia Andriamanitra.\u201d",
        "42": "Hoy i Jesosy: \u201cTokony ho tia ahy ianareo raha Andriamanitra no Rainareo, satria avy tamin\u2019Andriamanitra no nivoahako sy nahatongavako eto. Tsy tonga araka ny nahim-poko velively aho, fa Izy no naniraka ahy.",
        "43": "Nahoana no tsy azonareo izay lazaiko? Satria tsy zakanareo ny mihaino ny teniko.",
        "44": "Ianareo avy amin\u2019ny Devoly rainareo, ary izay irin\u2019ny rainareo no tianareo hatao. Mpamono olona hatrany am-piandohana izy, ary tsy nifikitra tamin\u2019ny marina, satria tsy ao aminy ny marina. Rehefa mandainga izy, dia ny maha izy azy no avoakany, satria mpandainga izy sady rain\u2019ny lainga.",
        "45": "Tsy mino ahy kosa ianareo, satria milaza ny marina aho.",
        "46": "Iza aminareo no afaka manaporofo fa nanota aho? Ary raha milaza ny marina aho, nahoana no tsy inoanareo?",
        "47": "Izay avy amin\u2019Andriamanitra dia mihaino ny tenin\u2019Andriamanitra. Izany no tsy ihainoanareo, satria tsy avy amin\u2019Andriamanitra ianareo.\u201d",
        "48": "Dia hoy ny Jiosy: \u201cTsy marina ve ny voalazanay fa Samaritanina tokoa ianao sady misy demonia?\u201d",
        "49": "Ary namaly i Jesosy hoe: \u201cTsy misy demonia aho, fa manome voninahitra ny Raiko, fa ianareo kosa tsy manome voninahitra ahy.",
        "50": "Tsy mitady voninahitra ho an\u2019ny tenako anefa aho, fa misy Iray mitady izany sady mitsara.",
        "51": "Lazaiko aminareo marina dia marina tokoa fa raha misy olona mitandrina ny teniko, dia tsy mba ho faty mihitsy izy.\u201d",
        "52": "Hoy ny Jiosy: \u201cFantatray tokoa izao fa misy demonia ianao. Efa maty i Abrahama, ary maty koa ny mpaminany, nefa ianao milaza hoe: \u2018Raha misy mitandrina ny teniko, dia tsy handia fahafatesana mihitsy izy.\u2019",
        "53": "Ianao angaha lehibe noho i Abrahama rainay, izay efa maty? Efa maty koa ny mpaminany. Fa manao anao ho iza moa ianao e?\u201d",
        "54": "Dia namaly i Jesosy hoe: \u201cTsinontsinona ny voninahitro raha manome voninahitra ny tenako aho. Ny Raiko no manome voninahitra ahy, dia izy izay lazainareo fa Andriamanitrareo.",
        "55": "Tsy fantatrareo anefa izy, fa izaho mahalala azy. Raha milaza aho fa tsy mahalala azy, dia mpandainga tahaka anareo koa. Fantatro anefa izy, ary mitandrina ny teniny aho.",
        "56": "Ravoravo er\u1ef3 i Abrahama rainareo noho ny fanantenana hahita ny androko, ary nahita izy ka ravoravo.\u201d",
        "57": "Dia hoy ny Jiosy: \u201cMbola tsy dimampolo taona akory ianao, koa efa nahita an\u2019i Abrahama ve?\u201d",
        "58": "Hoy i Jesosy: \u201cLazaiko aminareo marina dia marina tokoa fa mbola tsy ary akory i Abrahama, dia efa nisy aho.\u201d",
        "59": "Dia naka vato hitorahana azy izy ireo, kanefa niafina i Jesosy ary niala tao amin\u2019ny tempoly."
    },
    "9": {
        "1": "Nahita lehilahy jamba hatrany an-kibon-dreniny izy, raha iny nandalo iny.",
        "2": "Ary nanontany azy ny mpianany hoe: \u201cRaby \u00f4, fa iza no nanota, io lehilahy io sa ny ray aman-dreniny, no teraka jamba izy?\u201d",
        "3": "Hoy ny navalin\u2019i Jesosy: \u201cTsy io lehilahy io no nanota, na ny ray aman-dreniny, fa mba hampisehoana ny asan\u2019Andriamanitra eo aminy no anton\u2019izany.",
        "4": "Tsy maintsy manao ny asan\u2019ilay naniraka ahy isika, dieny mbola antoandro. Fa ho avy ny alina izay tsy hahafahan\u2019ny olona hiasa.",
        "5": "Izaho no fahazavan\u2019izao tontolo izao raha mbola eo amin\u2019izao tontolo izao aho.\u201d",
        "6": "Rehefa avy nilaza izany izy, dia nandrora tamin\u2019ny tany ka nanao feta tanimanga tamin\u2019ny rorany, ary napetany teo amin\u2019ny mason\u2019ilay lehilahy izany,",
        "7": "ka hoy izy: \u201cMandehana misasa any amin\u2019ny dobon\u2019i Siloama\u201d\u2014izay adika hoe \u2018Nalefa.\u2019 Dia nandeha izy ka nisasa, ary nahiratra ny masony rehefa niverina izy.",
        "8": "Hoy \u00e0ry ny mpiara-monina taminy sy izay efa nahita azy nangataka: \u201cTsy ilay lehilahy nipetraka nangataka ve ity?\u201d",
        "9": "Hoy ny sasany: \u201cIzy tokoa io.\u201d Fa hoy ny sasany: \u201cTsy izy mihitsy io, fa olona mitovy aminy.\u201d Fa hoy kosa ilay lehilahy: \u201cIzaho no izy.\u201d",
        "10": "Dia hoy ireo taminy: \u201cAry ahoana no nahiratan\u2019ny masonao?\u201d",
        "11": "Namaly izy hoe: \u201cNanao feta tanimanga ilay lehilahy atao hoe Jesosy, ka nanosotra izany teo amin\u2019ny masoko, ary nanao hoe: \u2018Mandehana misasa any Siloama.\u2019 Dia nandeha aho ka nisasa, ary nahiratra.\u201d",
        "12": "Ary hoy ireo: \u201cAiza izany lehilahy izany?\u201d Dia hoy izy: \u201cTsy fantatro.\u201d",
        "13": "Dia nentin\u2019ireo tany amin\u2019ny Fariseo ilay jamba nahiratra.",
        "14": "Ary Sabata ilay andro nanaovan\u2019i Jesosy feta sy nampahiratany ny mason-dralehilahy.",
        "15": "Dia nanontany azy koa ny Fariseo hoe ahoana no nampahiratra ny masony. Hoy ralehilahy tamin\u2019ireo: \u201cNasiany feta tanimanga ny masoko, ary nosasako ka nahita aho.\u201d",
        "16": "Ary hoy ny Fariseo sasany: \u201cTsy avy amin\u2019Andriamanitra izany lehilahy izany, satria tsy mitandrina ny Sabata.\u201d Hoy kosa ny sasany: \u201cHataon\u2019ny lehilahy mpanota ahoana no hahavita famantarana toy izany?\u201d Koa nisara-kevitra ireo.",
        "17": "Hoy indray ireo tamin\u2019ilay jamba: \u201cInona kosa no lazainao momba azy, noho izao nampahiratany ny masonao izao?\u201d Hoy ilay lehilahy: \u201cMpaminany izy.\u201d",
        "18": "Tsy nino anefa ny Jiosy fa jamba nahiratra io lehilahy io, raha tsy efa avy nantsoin\u2019izy ireo ny ray aman-dreniny,",
        "19": "ka nanontaniany hoe: \u201cZanakareo ve ity, ilay lazainareo hoe teraka jamba? Koa nahoana izy izao no mahita?\u201d",
        "20": "Hoy ny navalin\u2019ny ray aman-dreniny: \u201cFantatray fa zanakay io, ary teraka jamba izy.",
        "21": "Fa tsy fantatray kosa hoe ahoana no nahatonga azy hahita ankehitriny, na hoe iza no nampahiratra ny masony. Anontanio izy e! Efa lehibe izy, ka izy ihany no tokony hilaza ny momba ny tenany.\u201d",
        "22": "Nilaza izany ny ray aman-dreniny noho ny fahatahorany ny Jiosy. Efa nifanaraka mantsy ny Jiosy fa raha misy manaiky an\u2019i Jesosy ho Kristy, dia tokony horoahina hiala amin\u2019ny synagoga.",
        "23": "Izany no nilazan\u2019ny ray aman-dreniny hoe: \u201cEfa lehibe izy, ka anontanio.\u201d",
        "24": "Dia nantsoin\u2019ireo fanindroany indray ilay jamba nahiratra, ka nataony hoe: \u201cOmeo voninahitra Andriamanitra, ka lazao ny marina. Fantatray fa mpanota izany lehilahy izany.\u201d",
        "25": "Fa hoy kosa izy: \u201cTsy fantatro aloha na mpanota izy na tsia. Izao ihany no fantatro: Jamba aho taloha, fa mahiratra aho izao.\u201d",
        "26": "Dia hoy ireo: \u201cInona no nataony taminao? Ahoana no nampahiratany ny masonao?\u201d",
        "27": "Hoy ny navaliny: \u201cEfa nolazaiko taminareo izany, fa tsy nihaino ianareo. Koa nahoana no tianareo hohenoina indray? Te ho tonga mpianany koa angaha ianareo?\u201d",
        "28": "Dia nanevateva azy izy ireo, ka nanao hoe: \u201cIalahy no mpianany, fa izahay mpianatr\u2019i Mosesy.",
        "29": "Fantatray fa niteny tamin\u2019i Mosesy Andriamanitra, fa izany lehilahy izany kosa tsy fantatray izay niaviany.\u201d",
        "30": "Dia namaly izy hoe: \u201cMba mahagaga koa ny tsy ahafantaranareo izay niaviany, nefa izy nampahiratra ny masoko.",
        "31": "Fantatsika fa tsy mihaino ny mpanota Andriamanitra, fa izay matahotra azy sy manao ny sitrapony kosa no henoiny.",
        "32": "Mbola tsy re mihitsy hatrizay hatrizay hoe nisy nampahiratra mason\u2019olona jamba hatrany an-kibon-dreniny.",
        "33": "Koa tsy mahavita na inona na inona mihitsy izany lehilahy izany raha tsy avy amin\u2019Andriamanitra.\u201d",
        "34": "Dia hoy ireo: \u201cTena teraka tao anatin\u2019ny ota ialahy, ka ialahy indray ve no mampianatra anay?\u201d Ary noroahiny izy!",
        "35": "Ren\u2019i Jesosy fa noroahin\u2019izy ireo izy. Koa rehefa nahita azy i Jesosy dia nanao hoe: \u201cMino ny Zanak\u2019olona ve ianao?\u201d",
        "36": "Namaly ilay lehilahy hoe: \u201cIza moa izy, tompoko, mba hinoako azy?\u201d",
        "37": "Hoy i Jesosy: \u201cEfa hitanao izy, ary izy ilay miresaka aminao izao.\u201d",
        "38": "Hoy ilay lehilahy: \u201cMino azy tokoa aho, Tompo \u00f4!\u201d Ary niankohoka teo anatrehany izy.",
        "39": "Dia hoy i Jesosy: \u201cNoho izao fitsarana izao no nahatongavako amin\u2019izao tontolo izao: Mba hahiratra ny tsy mahiratra, ary mba ho jamba ny mahiratra.\u201d",
        "40": "Nisy Fariseo teo nandre izany, ka nanao hoe: \u201cIzahay koa ve mba jamba?\u201d",
        "41": "Hoy i Jesosy: \u201cTsy ho nanan-keloka ianareo, raha jamba. Milaza anefa ianareo hoe: \u2018Mahita izahay\u2019, koa tsy afaka \u00e0ry ny helokareo.\u201d"
    },
    "10": {
        "1": "\u201cLazaiko aminareo marina dia marina tokoa fa izay tsy miditra eo amin\u2019ny vavahadin\u2019ny valan\u2019ondry, fa mananika any an-toeran-kafa dia mpangalatra sy mpandroba.",
        "2": "Fa izay miditra eo amin\u2019ny vavahady kosa no mpiandry ondry.",
        "3": "Izy no vohan\u2019ny mpiandry vavahady, ary mihaino ny feony ny ondry. Dia antsoiny amin\u2019ny anarany avy ny ondriny, ka tarihiny hivoaka.",
        "4": "Koa rehefa tafavoakany daholo ny ondriny rehetra, dia mandeha eo alohan\u2019ireo izy, ary ny ondry manaraka azy satria fantatr\u2019ireo ny feony.",
        "5": "Tsy hanaraka olona tsy fantany mihitsy ireo, fa handositra azy kosa satria tsy fantany ny feony.\u201d",
        "6": "Nilaza izany fanoharana izany taminy i Jesosy. Tsy azon\u2019izy ireo anefa izay nolazain\u2019i Jesosy taminy.",
        "7": "Dia hoy indray i Jesosy: \u201cLazaiko aminareo marina dia marina tokoa fa izaho no vavahadin\u2019ondry.",
        "8": "Mpangalatra sy mpandroba izay rehetra naka ny toerako, nefa tsy nihaino azy ny ondry.",
        "9": "Izaho no vavahady. Izay miditra eo amiko dia ho voavonjy, ary hiditra sy hivoaka izy ary hahita tanimbilona.",
        "10": "Ny mpangalatra tsy tonga raha tsy hangalatra sy hamono ary handringana. Fa izaho kosa tonga mba hananany fiainana, eny, hananany fiainana maharitra.",
        "11": "Izaho no mpiandry tena tsara. Ny mpiandry tena tsara mahafoy ny ainy ho an\u2019ny ondry.",
        "12": "Ny mpikarama kosa, noho izy tsy mba mpiandry sy tsy tompon\u2019ny ondry, dia mandao ny ondry sy mandositra raha mahita amboadia manatona, ka rombahin\u2019ny amboadia sy aparitany ny ondry.",
        "13": "Mandositra izy satria mpikarama, ka tsy raharahainy ny ondry.",
        "14": "Izaho no mpiandry tena tsara ary fantatro ny ondriko, ary ny ondriko koa mahalala ahy,",
        "15": "toy ny ahafantaran\u2019ny Ray ahy sy ahafantarako ny Ray. Ary foiko ho an\u2019ny ondry ny aiko. *",
        "16": "\u201cManana ondry hafa tsy ao amin\u2019ity vala ity aho. Ireny koa tsy maintsy hoentiko, ary hihaino ny feoko izy, ka ho tonga andiany iray ireo sady ho iray ihany ny mpiandry.",
        "17": "Izao no itiavan\u2019ny Ray ahy: Satria afoiko ny aiko mba hahazoako azy indray.",
        "18": "Tsy misy manaisotra ny aiko amiko fa izaho no mahafoy azy araka ny nahim-poko. Manana fahefana hamoy azy aho, ary manana fahefana hahazo azy indray. Izany no didy voaraiko avy tamin\u2019ny Raiko.\u201d",
        "19": "Dia nisara-kevitra indray ny Jiosy noho izany teny izany.",
        "20": "Ary maro no nanao hoe: \u201cMisy demonia izy, sady adala. Koa nahoana ianareo no mihaino azy?\u201d",
        "21": "Fa hoy ny sasany: \u201cTsy tenin\u2019olona misy demonia izany. Ny demonia angaha afaka mampahiratra ny mason\u2019ny jamba?\u201d",
        "22": "Ary tonga ny fetin\u2019ny fitokanana tany Jerosalema. Ririnina tamin\u2019izay,",
        "23": "ary nandeha tao amin\u2019ny tempoly i Jesosy, tao amin\u2019ny lala-mitafon\u2019i * Solomona.",
        "24": "Dia nitangoronan\u2019ny Jiosy izy, ary hoy ireo: \u201cMandra-pahoviana ianao no hampisalasala anay? Tsory aminay raha ianao no Kristy.\u201d",
        "25": "Dia namaly i Jesosy hoe: \u201cEfa nolazaiko taminareo, saingy tsy mino ianareo. Ny asa izay ataoko amin\u2019ny anaran\u2019ny Raiko no porofo manamarina ahy.",
        "26": "Tsy mino anefa ianareo, satria tsy anisan\u2019ny ondriko.",
        "27": "Ny ondriko mantsy mihaino ny feoko, ary izaho mahalala azy, ary izy manaraka ahy.",
        "28": "Dia omeko fiainana mandrakizay izy, ary tsy ho ringana mihitsy sady tsy hisy handrombaka azy et\u1ef3 an-tanako.",
        "29": "Izay nomen\u2019ny Raiko ahy dia sarobidy noho ny zavatra hafa rehetra, ary tsy misy maharombaka azy eny an-tanan\u2019ny Ray.",
        "30": "Ary izaho sy ny Ray dia iray * ihany.\u201d",
        "31": "Dia naka vato hitorahana azy indray ny Jiosy.",
        "32": "Hoy i Jesosy: \u201cAsa tsara maro avy tamin\u2019ny Ray no nasehoko taminareo, koa iza amin\u2019ireo no itorahanareo vato ahy?\u201d",
        "33": "Hoy ny navalin\u2019ny Jiosy azy: \u201cTsy noho ny asa tsara no itorahanay vato anao, fa noho ny teny fanevatevana, satria olona ihany ianao nefa manao ny tenanao ho andriamanitra.\u201d",
        "34": "Dia hoy i Jesosy: \u201cTsy voasoratra ao amin\u2019ny Lal\u00e0nareo ve hoe: \u2018Hoy aho: \u201candriamanitra ianareo\u201d\u2019?",
        "35": "Koa raha antsoiny hoe \u2018andriamanitra\u2019 ireo nomelohin\u2019ny tenin\u2019Andriamanitra, ary tsy azo foanana ny Soratra Masina,",
        "36": "nahoana aho, izay nohamasinin\u2019ny Ray sy nirahiny ho amin\u2019izao tontolo izao, no lazainareo hoe manevateva an\u2019Andriamanitra satria aho nilaza hoe: Zanak\u2019Andriamanitra aho?",
        "37": "Aza mino ahy raha tsy manao ny asan\u2019ny Raiko aho.",
        "38": "Fa raha manao izany kosa aho, na tsy mino ahy aza ianareo, dia minoa kosa noho ny asa ataoko, mba hahafantaranareo ary mbola hahafantaranareo hatrany fa ny Ray dia tafaray amiko, ary izaho tafaray amin\u2019ny Ray.\u201d",
        "39": "Dia nitady hisambotra azy indray ireo, nefa niala izy ka tsy azony.",
        "40": "Nankany ampitan\u2019ny Reniranon\u2019i Jordana indray izy, ho any amin\u2019ilay toerana nanaovan\u2019i Jaona batisa tamin\u2019ny voalohany, ary nijanona tany.",
        "41": "Nisy olona maro tonga teo aminy, ka nilaza hoe: \u201cTsy mba nanao famantarana i Jaona na iray aza. Marina daholo anefa izay rehetra nolazainy momba ity lehilahy ity.\u201d",
        "42": "Ary maro no nino an\u2019i Jesosy tany."
    },
    "11": {
        "1": "Ary nisy lehilahy iray narary, dia i Lazarosy avy any Betania. Nonina tao amin\u2019io tan\u00e0na kely io koa i Maria sy Marta rahavaviny.",
        "2": "Io Maria io ilay nanisy menaka manitra ny Tompo sy nanamaina ny tongony tamin\u2019ny volon-dohany. Anadahiny i Lazarosy, ilay narary.",
        "3": "Koa nampilaza an\u2019i Jesosy ireo anabavin\u2019i Lazarosy hoe: \u201cTompo \u00f4, marary ilay tsy foinao.\u201d",
        "4": "Hoy anefa i Jesosy raha nandre izany: \u201cTsy ho fahafatesana no anton\u2019izany aretina izany, fa ho voninahitr\u2019Andriamanitra, mba homem-boninahitra ny Zanak\u2019Andriamanitra.\u201d",
        "5": "Tia an\u2019i Marta sy ny rahavaviny ary Lazarosy i Jesosy,",
        "6": "kanefa mbola nijanona roa andro tany amin\u2019izay nisy azy ihany izy rehefa reny fa narary i Lazarosy.",
        "7": "Taorian\u2019izay, dia hoy izy tamin\u2019ny mpianany: \u201cAndao indray ho any Jodia.\u201d",
        "8": "Hoy anefa ny mpianany: \u201cRaby \u00f4, vao haingana ange ny Jodianina no nitady hitora-bato anao e! Dia hankany indray ve ianao?\u201d",
        "9": "Fa namaly i Jesosy hoe: \u201cTsy adiny roa ambin\u2019ny folo moa no mazava ny andro? Raha misy mandeha amin\u2019ny antoandro, dia tsy midona amin-javatra izy, satria hitany ny fahazavan\u2019izao tontolo izao.",
        "10": "Fa raha misy kosa mandeha amin\u2019ny alina, dia midona amin-javatra izy, satria ny fahazavana tsy ao anatiny.\u201d",
        "11": "Nilaza izany izy, ary hoy indray izy avy eo: \u201cMatory i Lazarosy namantsika, fa handeha ho any aho hamoha azy.\u201d",
        "12": "Dia hoy ny mpianany: \u201cTompo \u00f4, ho sitrana izy raha matory.\u201d",
        "13": "Ny fahafatesany anefa no nolazain\u2019i Jesosy, fa ireo kosa nihevitra hoe ny fialan-tsasatra amin\u2019ny torimaso.",
        "14": "Tamin\u2019izay, dia notsorin\u2019i Jesosy hoe: \u201cMaty i Lazarosy.",
        "15": "Ary noho ny aminareo, dia faly aho satria tsy tany, mba hinoanareo. Fa andao isika ho any aminy.\u201d",
        "16": "Niteny tamin\u2019ny mpianatra hafa i Tomasy, ilay atao hoe Ikambana, ka nilaza hoe: \u201cAndao koa isika handeha, mba hiara-maty aminy.\u201d",
        "17": "Koa tonga \u00e0ry i Jesosy, ka hitany fa efa efatra andro i Lazarosy no tao am-pasana.",
        "18": "Akaikin\u2019i Jerosalema i Betania, telo kilaometatra eo ho eo no nanelanelana azy.",
        "19": "Koa nisy Jiosy maro tonga hampionona an\u2019i Marta sy Maria noho ny nahafatesan\u2019ny anadahiny.",
        "20": "Ren\u2019i Marta fa ho avy i Jesosy, ka lasa nitsena azy izy. Fa i Maria kosa mbola nipetraka tao an-trano ihany.",
        "21": "Dia hoy i Marta tamin\u2019i Jesosy: \u201cTompo \u00f4, raha teto ianao dia tsy maty ny anadahiko.",
        "22": "Ary na dia izao ankehitriny izao aza, dia fantatro fa homen\u2019Andriamanitra anao izay rehetra angatahinao.\u201d",
        "23": "Hoy i Jesosy: \u201cHitsangana ny anadahinao.\u201d",
        "24": "Dia hoy i Marta: \u201cFantatro fa hitsangana izy amin\u2019ny fananganana ny maty amin\u2019ny andro farany.\u201d",
        "25": "Koa hoy i Jesosy: \u201cIzaho no fananganana ny maty sy fiainana. Izay maneho finoana ahy, na dia maty aza, dia ho velona indray.",
        "26": "Ary izay rehetra velona ka maneho finoana ahy dia tsy ho faty mihitsy. Mino izany ve ianao?\u201d",
        "27": "Hoy izy: \u201cEny, Tompo \u00f4! Mino aho fa ianao no Kristy, ilay Zanak\u2019Andriamanitra, ilay ho tonga eo amin\u2019izao tontolo izao.\u201d",
        "28": "Dia lasa i Marta rehefa avy nilaza izany, ka niantso an\u2019i Maria rahavaviny, ary nilaza taminy mangingina hoe: \u201cAo ny Mpampianatra, ary antsoiny ianao.\u201d",
        "29": "Dia nitsangana haingana i Maria raha nandre izany, ka lasa nankany amin\u2019i Jesosy.",
        "30": "Mbola tsy tonga tao an-tan\u00e0na anefa i Jesosy, fa mbola teo amin\u2019ilay nitsenan\u2019i Marta azy.",
        "31": "Rehefa nahita an\u2019i Maria nitsangana avy hatrany sy lasa nandeha ireo Jiosy niaraka taminy tao an-tranony sy nampionona azy, dia nanaraka azy satria noheveriny fa nandeha hitomany tany am-pasana izy.",
        "32": "Nony tonga teo amin\u2019i Jesosy i Maria, dia niankohoka avy hatrany teo amin\u2019ny tongony raha vao nahita azy, ka nanao hoe: \u201cTompo \u00f4, raha teto ianao dia tsy maty ny anadahiko.\u201d",
        "33": "Nalahelo mafy i Jesosy tao am-pony tao sady ory dia ory, rehefa nahita an\u2019i Maria sy ireo Jiosy niaraka taminy nigogogogo nitomany.",
        "34": "Dia hoy izy: \u201cAiza no nametrahanareo azy?\u201d Hoy ireo: \u201cTompo \u00f4, andao jereo!\u201d",
        "35": "Ary nirotsaka ny ranomason\u2019i Jesosy.",
        "36": "Koa hoy ny Jiosy: \u201cLehibe tokoa izany fitiavany azy izany!\u201d",
        "37": "Hoy anefa ny sasany: \u201cTsy hain\u2019io lehilahy nampahiratra ny mason\u2019ny jamba io ve ny nisakana an\u2019ity iray ity tsy ho faty?\u201d",
        "38": "Nalahelo mafy indray i Jesosy tao am-pony tao, ary nankeo amin\u2019ny fasana izy, avy eo. Lava-bato ilay izy, ary nisy vato niankina taminy.",
        "39": "Ary hoy i Jesosy: \u201cEsory ny vato.\u201d Fa hoy i Marta, anabavin\u2019ny maty: \u201cTompo \u00f4, tsy maintsy maimbo izy izao, satria efa efatra andro izay.\u201d",
        "40": "Hoy i Jesosy: \u201cTsy efa nilazako moa ianao fa raha mino ianao, dia hahita ny voninahitr\u2019Andriamanitra?\u201d",
        "41": "Dia nesorin\u2019ireo ilay vato, ary niandrandra ny lanitra i Jesosy, ka nanao hoe: \u201cMisaotra anao aho, Ray \u00f4, fa efa nihaino ahy ianao.",
        "42": "Fantatro fa mihaino ahy foana ianao, fa noho ireto vahoaka mijoro manodidina ahy ireto no nilazako izany, mba hinoany fa ianao no naniraka ahy.\u201d",
        "43": "Rehefa avy nilaza izany izy, dia niantso mafy hoe: \u201cRy Lazarosy, mivoaha!\u201d",
        "44": "Dia nivoaka ilay lehilahy efa maty, mbola nisy fehim-paty ny tongony aman-tanany, ary nisy fehy lamba ny tarehiny. Hoy i Jesosy tamin\u2019ny olona: \u201cVahao izy, ka avelao handeha.\u201d",
        "45": "Ary maro tamin\u2019ny Jiosy, izay tonga tao amin\u2019i Maria sy nahita izay nataon\u2019i Jesosy, no nino azy.",
        "46": "Fa ny sasany kosa nankany amin\u2019ny Fariseo ka nilaza taminy izay nataon\u2019i Jesosy.",
        "47": "Dia namory ireo anisan\u2019ny Fitsarana Avo Jiosy ny lehiben\u2019ny mpisorona sy ny Fariseo, ka nanao hoe: \u201cInona no hataontsika, fa manao famantarana maro iny lehilahy iny?",
        "48": "Raha avelantsika amin\u2019izao izy, dia hino azy daholo ny rehetra, ary ho avy ny Romanina ka haka ny tempolintsika * sy ny firenentsika.\u201d",
        "49": "Hoy anefa ny iray taminy, dia i Kaiafa izay mpisoronabe tamin\u2019izany taona izany: \u201cTsy mahalala na inona na inona ianareo,",
        "50": "ary tsy ao an-tsainareo hoe tsara ho anareo raha olona iray no maty ho an\u2019ny vahoaka, toy izay ny firenena iray manontolo no ho rava.\u201d",
        "51": "Tsy araka ny nahim-pony anefa no nilazany izany. Fa satria mpisoronabe tamin\u2019izany taona izany izy, dia naminany fa efa voatendry ho faty ho an\u2019ilay firenena i Jesosy,",
        "52": "ary tsy ho an\u2019ilay firenena ihany, fa mba hanangonany ho iray koa ireo zanak\u2019Andriamanitra any am-pielezana.",
        "53": "Nanomboka tamin\u2019izay andro izay \u00e0ry, dia nikaon-doha hamono an\u2019i Jesosy ireo.",
        "54": "Tsy nandehandeha an-karihary teo amin\u2019ny Jiosy intsony \u00e0ry i Jesosy, fa niala teo ka nankany amin\u2019ny faritra akaikin\u2019ny tany efitra, tao amin\u2019ny tan\u00e0na atao hoe Efraima. Ary nijanona tao niaraka tamin\u2019ny mpianany izy.",
        "55": "Akaiky ny Paskan\u2019ny Jiosy, ka olona maro no niakatra avy any ambanivohitra mba ho any Jerosalema alohan\u2019ny Paska, mba hanadio ny tenany araka ny Lal\u00e0na.",
        "56": "Dia nandeha nitady an\u2019i Jesosy ireo. Ary raha mbola nijorojoro tao amin\u2019ny tempoly izy ireo, dia nifanontany hoe: \u201cAhoana ny hevitrareo? Tsy ho tonga amin\u2019ny fety mihitsy ve izy?\u201d",
        "57": "Ny lehiben\u2019ny mpisorona sy ny Fariseo efa nanome baiko fa raha misy mahalala izay misy azy, dia tokony hilaza izany, mba hisamboran\u2019izy ireo azy."
    },
    "12": {
        "1": "Enina andro talohan\u2019ny Paska no tonga tao Betania i Jesosy. Tao no nisy an\u2019i Lazarosy, ilay natsangany tamin\u2019ny maty.",
        "2": "Koa nasaina tamin\u2019ny sakafo hariva i Jesosy, ary i Marta no nandroso sakafo fa i Lazarosy kosa anisan\u2019ireo nandry ilika hisakafo niaraka tamin\u2019i Jesosy.",
        "3": "Ary naka menaka manitra nilanja iray livatra * i Maria. Narda tena izy ilay menaka sady lafo vidy be. Dia nataony tamin\u2019ny tongotr\u2019i Jesosy izany. Ary nohamaininy tamin\u2019ny volon-dohany ny tongotr\u2019i Jesosy. Dia namerovero eran\u2019ny trano ilay menaka.",
        "4": "Hoy anefa i Jodasy Iskariota, anisan\u2019ny mpianany, ilay efa hamadika azy:",
        "5": "\u201cFa nahoana no tsy namidy denaria telonjato iny menaka manitra iny, ka nomena ny mahantra?\u201d",
        "6": "Tsy noho ny fiahiany ny mahantra anefa no nilazany izany, fa noho izy mpangalatra, sady izy no nitana ny boatim-bola ka nakany ny tao anatiny.",
        "7": "Dia hoy i Jesosy ho fiarovana an\u2019i Maria: \u201cAvelao izy, fa mba hitandremany ny fomba fanao ho amin\u2019ny andro handevenana ahy no anaovany izao.",
        "8": "Fa eo aminareo foana ny mahantra, fa izaho kosa tsy ho eo aminareo foana.\u201d",
        "9": "Fantatry ny Jiosy maro be \u00e0ry fa tao Betania izy, ka tonga ireo. Tsy noho i Jesosy ihany anefa no nahatongavany, fa mba hahita koa an\u2019i Lazarosy, ilay natsangany tamin\u2019ny maty.",
        "10": "Ary nikaon-doha hamono an\u2019i Lazarosy koa ny lehiben\u2019ny mpisorona,",
        "11": "satria izy no nankanesan\u2019ny Jiosy maro tany, ka ninoan\u2019ireo an\u2019i Jesosy.",
        "12": "Ny ampitso, dia ren\u2019ilay vahoaka be tonga hamonjy ny fety fa hankany Jerosalema i Jesosy.",
        "13": "Dia naka sampana palmie ireo, ka nandeha nitsena azy ary niantsoantso hoe: \u201cMba vonjeo re e! Mahazo fitahiana ilay tonga amin\u2019ny anaran\u2019i Jehovah, eny, ilay mpanjakan\u2019ny Israely!\u201d",
        "14": "Ary nahita zanak\u2019ampondra i Jesosy ka nitaingenany, araka ny voasoratra hoe:",
        "15": "\u201cAza matahotra, ry Ziona zanakavavy. Iny avy iny ny mpanjakanao, mitaingina zanak\u2019ampondra.\u201d",
        "16": "Tsy tsikaritry ny mpianany izany tamin\u2019ny voalohany, fa rehefa nomem-boninahitra i Jesosy vao tsaroan\u2019izy ireo fa izany no voasoratra momba an\u2019i Jesosy. Tamin\u2019izay koa vao tsaroan\u2019izy ireo fa nanao izany zavatra izany taminy ireny.",
        "17": "Ary tsy nitsahatra nanambara izay hitany ilay vahoaka, izay teo tamin\u2019izy niantso an\u2019i Lazarosy hivoaka ny fasana sy nanangana azy tamin\u2019ny maty.",
        "18": "Izany no nitsenan\u2019ny vahoaka azy, satria reny fa nanao io famantarana io izy.",
        "19": "Koa nifampiresaka ny Fariseo hoe: \u201cHitanareo izao fa tsy misy na inona na inona vitanareo mihitsy. Jereo fa lasa manaraka azy izao tontolo izao!\u201d",
        "20": "Nisy Grika koa anisan\u2019ireo niakatra hivavaka tamin\u2019ny andro fety.",
        "21": "Dia nohatonin\u2019izy ireo i Filipo avy any Betsaida any Galilia, ka niangaviany hoe: \u201cMba te hahita an\u2019i Jesosy izahay, tompoko.\u201d",
        "22": "Ary lasa nilaza tamin\u2019i Andrea i Filipo. Ary i Andrea sy Filipo kosa lasa nilaza tamin\u2019i Jesosy.",
        "23": "Hoy anefa ny navalin\u2019i Jesosy azy ireo: \u201cTonga ny fotoana hanomezam-boninahitra ny Zanak\u2019olona.",
        "24": "Lazaiko aminareo marina dia marina tokoa fa raha tsy latsaka amin\u2019ny tany ny voa ka maty, dia mitoetra ho voa iray monja izy. Fa raha maty kosa izy, dia mamokatra betsaka.",
        "25": "Izay tia ny ainy * no hamoy azy, fa izay mankahala ny ainy eo amin\u2019izao fiainana izao kosa, no hiaro azy ho amin\u2019ny fiainana mandrakizay.",
        "26": "Raha misy manompo ahy, dia aoka izy hanaraka ahy, ary izay misy ahy no hisy ny mpanompoko koa. Izay manompo ahy dia homen\u2019ny Ray voninahitra.",
        "27": "Mitebiteby mafy aho izany! Koa inona \u00e0ry no holazaiko? Ray \u00f4, vonjeo ho afaka amin\u2019ity ora ity aho. Nefa dia ho amin\u2019ity ora ity no nahatongavako.",
        "28": "Ray \u00f4, omeo voninahitra ny anaranao.\u201d Dia nisy feo avy any an-danitra nanao hoe: \u201cEfa nanome voninahitra azy aho, ary mbola hanome voninahitra azy indray.\u201d",
        "29": "Ary ilay vahoaka izay nitsangana teo ka nandre izany dia nilaza fa nikotroka ny andro. Fa ny sasany nanao hoe: \u201cNisy anjely niteny taminy.\u201d",
        "30": "Hoy kosa i Jesosy: \u201cTsy ho ahy no nahatongavan\u2019izany feo izany, fa ho anareo.",
        "31": "Tsaraina ankehitriny izao tontolo izao. Ary horoahina ankehitriny ilay mpitondra an\u2019izao tontolo izao.",
        "32": "Izaho kosa anefa, rehefa hasandratra hiala amin\u2019ny tany, dia hitaona ny karazan\u2019olona rehetra ho amiko.\u201d",
        "33": "Niteny izany izy mba hilazana ny fomba hahafatesany tsy ho ela.",
        "34": "Dia hoy ny vahoaka: \u201cRenay tamin\u2019ny Lal\u00e0na fa haharitra mandrakizay i Kristy, koa nahoana ianao no milaza fa tsy maintsy asandratra ny Zanak\u2019olona? Fa iza izany Zanak\u2019olona izany?\u201d",
        "35": "Ary hoy i Jesosy: \u201cKely sisa no itoeran\u2019ny mazava eo aminareo. Mandehana dieny mbola eo aminareo ny mazava, mba tsy ho resin\u2019ny haizina ianareo. Ary izay mandeha ao amin\u2019ny haizina dia tsy mahalala izay alehany.",
        "36": "Minoa ny mazava dieny mbola eo aminareo izy, mba ho tonga zanaky ny mazava ianareo.\u201d Nilaza izany i Jesosy, dia lasa ka niafina an\u2019ireo.",
        "37": "Na dia nanao famantarana maro be teo anatrehany aza anefa izy, dia tsy ninoan\u2019izy ireo,",
        "38": "mba hahatanteraka ny tenin\u2019i Isaia mpaminany hoe: \u201cJehovah \u00f4, iza no mba nino ny zavatra renay? Ary tamin\u2019iza no naharihary ny sandrin\u2019i Jehovah?\u201d",
        "39": "Tsy afaka ny hino koa izy ireo satria mbola nilaza i Isaia hoe:",
        "40": "\u201cNanajamba ny mason\u2019ireo izy sady nanamafy ny fon\u2019ireo, mba tsy hahitan\u2019ny masony sy tsy hahatakaran\u2019ny fony, ary mba tsy hiverenany ka hanasitranako azy.\u201d",
        "41": "Nilaza izany i Isaia, satria hitany ny voninahiny, ary niresaka momba azy izy.",
        "42": "Maro tamin\u2019ireo lohandohany teo amin\u2019ny Jiosy anefa no nino azy. Fa noho ny Fariseo dia tsy niaiky ny amin\u2019izany ireo, sao ho voaroaka hiala amin\u2019ny synagoga.",
        "43": "Naleon\u2019izy ireo mantsy ny voninahitra avy tamin\u2019ny olona toy izay ny voninahitra avy tamin\u2019Andriamanitra.",
        "44": "Niteny mafy anefa i Jesosy hoe: \u201cIzay mino ahy, dia tsy izaho ihany no inoany, fa ilay naniraka ahy.",
        "45": "Ary izay mahita ahy, dia mahita an\u2019ilay naniraka ahy.",
        "46": "Tonga aho ho fahazavana eo amin\u2019izao tontolo izao, mba tsy hitoetra ao amin\u2019ny maizina izay mino ahy.",
        "47": "Fa raha misy mandre ny teniko, nefa tsy mitandrina azy, dia tsy mitsara azy aho. Fa tsy tonga hitsara izao tontolo izao aho, fa hamonjy izao tontolo izao.",
        "48": "Izay mand\u00e0 ahy ka tsy mandray ny teniko, dia manana izay mitsara azy. Ny teny nolazaiko no hitsara azy amin\u2019ny andro farany,",
        "49": "satria tsy araka ny nahim-poko no nitenenako, fa ny Ray izay naniraka ahy no nandidy ahy ny amin\u2019izay holazaiko sy hoteneniko.",
        "50": "Ary fantatro fa ny didiny no fiainana mandrakizay. Koa ny zavatra lazaiko \u00e0ry, dia lazaiko araka ny nolazain\u2019ny Ray tamiko.\u201d"
    },
    "13": {
        "1": "Fantatr\u2019i Jesosy talohan\u2019ny fetin\u2019ny Paska fa tonga ny fotoana hialany amin\u2019izao tontolo izao ho any amin\u2019ny Ray. Ary tia ny mpianany izay eo amin\u2019izao tontolo izao izy, eny, tiany hatramin\u2019ny farany ireo.",
        "2": "Mbola teo am-pisakafoana hariva izy ireo, ary efa nataon\u2019ny Devoly tao am-pon\u2019i Jodasy Iskariota, zanak\u2019i Simona, ny hamadika azy.",
        "3": "Efa fantatr\u2019i Jesosy koa fa ny Ray efa nanome ny zava-drehetra ho eo an-tanany, sady avy tamin\u2019Andriamanitra izy ka hankany amin\u2019Andriamanitra.",
        "4": "Koa raha mbola teo am-pisakafoana izy ireo, dia nitsangana izy, ka nametraka ny akanjony ivelany. Dia naka servieta izy, ka nafatony teo amin\u2019ny andilany.",
        "5": "Avy eo, dia nasiany rano tao anaty koveta ary nanomboka nanasa ny tongotry ny mpianatra izy, ka nanamaina izany tamin\u2019ilay servieta nafatony teo amin\u2019ny andilany.",
        "6": "Koa tonga teo amin\u2019i Simona Petera izy, fa hoy i Petera: \u201cTompo \u00f4, ianao ve no hanasa ny tongotro?\u201d",
        "7": "Hoy ny navalin\u2019i Jesosy azy: \u201cIzay ataoko dia tsy azonao izao, fa ho azonao rehefa avy eo.\u201d",
        "8": "Hoy i Petera: \u201cSanatria! Tsy hanasa ny tongotro ianao.\u201d Fa namaly i Jesosy hoe: \u201cRaha tsy hosasako ianao dia tsy misy iombonanao amiko.\u201d",
        "9": "Dia hoy i Simona Petera: \u201cTompo \u00f4, tsy ny tongotro ihany \u00e0ry fa ny tanako sy ny lohako koa.\u201d",
        "10": "Fa hoy i Jesosy: \u201cIzay efa avy nandro dia tsy mila hosasana afa-tsy ny tongony ihany, fa efa madio ny tenany manontolo. Ary efa madio ianareo, saingy tsy ianareo rehetra.\u201d",
        "11": "Fantany mantsy ilay hamadika azy, ka izany no nilazany hoe: \u201cTsy ianareo rehetra no madio.\u201d",
        "12": "Rehefa voasasany ny tongotr\u2019ireo, dia nanaovany ny akanjony ivelany, ary nandry ilika indray izy mba hisakafo, ka nilaza hoe: \u201cFantatrareo ve izay nataoko taminareo teo?",
        "13": "Ianareo miantso ahy hoe \u2018Mpampianatra\u2019 sy \u2018Tompo\u2019, ary marina ny anareo satria izany tokoa aho.",
        "14": "Koa izaho, na dia Tompo sy Mpampianatra aza, nanasa ny tongotrareo, dia mba tokony hifanasa tongotra koa ianareo.",
        "15": "Fa modely no nomeko anareo, mba hanaovanareo araka izay nataoko taminareo.",
        "16": "Lazaiko aminareo marina dia marina tokoa fa ny mpanompo tsy lehibe noho ny tompony, na izay irahina noho ilay naniraka azy.",
        "17": "Raha fantatrareo izany, dia sambatra ianareo raha manao izany.",
        "18": "Tsy ianareo rehetra no lazaiko amin\u2019izany, fa fantatro ireo nofidiko. Fa izany dia mba hahatanteraka ny Soratra Masina hoe: \u2018Ilay niara-nihinana ny mofoko tamiko no nanainga ny voditongony hamely ahy.\u2019",
        "19": "Manomboka izao dia milaza aminareo mialoha aho, ka amin\u2019izay, rehefa mitranga tokoa izany, dia hino ianareo fa izaho no izy.",
        "20": "Lazaiko aminareo marina dia marina tokoa fa izay mandray ny irahiko dia mandray ahy. Ary izay mandray ahy kosa, dia mandray ilay naniraka ahy koa.\u201d",
        "21": "Ory dia ory izy rehefa avy nilaza izany, ka izao no nambarany: \u201cLazaiko aminareo marina dia marina tokoa fa hamadika ahy ny iray aminareo.\u201d",
        "22": "Dia nifampijery ny mpianatra, ka very hevitra nieritreritra hoe iza no nolazainy.",
        "23": "Ary ny anankiray tamin\u2019ny mpianany, dia ilay tian\u2019i Jesosy, no nandry ilika teo akaikin\u2019ny tratrany.",
        "24": "Ary i Simona Petera nanao fihetsika tamin\u2019ny lohany mba hiantsoana azy, ka nanao taminy hoe: \u201cTeneno hoe iza izany lazainy izany?\u201d",
        "25": "Koa niankina teo an-tratran\u2019i Jesosy ilay mpianatra tiany, ka nanao taminy hoe: \u201cIza izany, Tompo \u00f4?\u201d",
        "26": "Dia namaly i Jesosy hoe: \u201cIlay homeko ny sombi-mofo atsoboko ao anaty vilia no izy.\u201d Ary natsobony ny sombi-mofo ka nomeny an\u2019i Jodasy, zanak\u2019i Simona Iskariota.",
        "27": "Taorian\u2019ny nanomezana ilay sombi-mofo, dia niditra tao amin\u2019i Jodasy i Satana. Koa hoy i Jesosy taminy: \u201cAtaovy haingana izay ataonao.\u201d",
        "28": "Tsy nisy nahalala ny antony nilazany izany anefa ireo nihinana.",
        "29": "Nisy aza nihevitra hoe: Koa satria i Jodasy no nitana ny boatim-bola, dia nilaza taminy i Jesosy hoe: \u201cVidio izay ilaintsika amin\u2019ny fety\u201d, na tokony hanao fanomezana ho an\u2019ny mahantra i Jodasy.",
        "30": "Nivoaka avy hatrany \u00e0ry izy nony nahazo ilay sombi-mofo. Ary efa alina ny andro tamin\u2019izay.",
        "31": "Rehefa tafavoaka i Jodasy, dia hoy i Jesosy: \u201cOmem-boninahitra ny Zanak\u2019olona izao, ary izy no anomezam-boninahitra an\u2019Andriamanitra.",
        "32": "Ary Andriamanitra mihitsy no hanome voninahitra azy, eny, hanome voninahitra azy avy hatrany izy.",
        "33": "Kely sisa no iarahako aminareo, ry zanako malalako. Hitady ahy ianareo, ary lazaiko aminareo koa ankehitriny izay nolazaiko tamin\u2019ny Jiosy hoe: \u2018Izay alehako tsy azonareo aleha.\u2019",
        "34": "Omeko didy vaovao ianareo, dia ny mba hifankatiavanareo. Toy ny nitiavako anareo no tokony mba hifankatiavanareo koa.",
        "35": "Raha mifankatia ianareo, dia izany no hahafantaran\u2019ny olona rehetra fa mpianatro ianareo.\u201d",
        "36": "Hoy i Simona Petera: \u201cFa ho aiza ianao, Tompo \u00f4?\u201d Hoy i Jesosy: \u201cIzay alehako tsy azonao anarahana ahy ankehitriny, fa hanaraka ahy ihany ianao any aoriana.\u201d",
        "37": "Dia hoy i Petera: \u201cTompo \u00f4, fa nahoana aho no tsy afaka manaraka anao ankehitriny? Na ny aiko aza hafoiko noho ianao.\u201d",
        "38": "Hoy ny navalin\u2019i Jesosy: \u201cHahafoy ny ainao * noho ny amiko ve ianao? Lazaiko aminao marina dia marina tokoa fa mbola tsy maneno akory ny akoho dia efa handa ahy intelo ianao.\u201d"
    },
    "14": {
        "1": "\u201cAoka tsy hitebiteby ny fonareo. Minoa an\u2019Andriamanitra ary minoa koa ahy.",
        "2": "Ao an-tranon\u2019ny Raiko misy fonenana maro. Raha tsy izany, dia ho efa nilazako ianareo satria handeha hanomana toerana ho anareo aho.",
        "3": "Ary rehefa handeha aho ka hanomana toerana ho anareo, dia ho avy indray ary handray anareo any amiko, ka izay misy ahy no hisy anareo koa.",
        "4": "Ary fantatrareo ny lalana mankany amin\u2019izay alehako.\u201d",
        "5": "Dia hoy i Tomasy: \u201cTompo \u00f4, tsy fantatray ange izay alehanao e! Ahoana moa no ahafantaranay ny lalana?\u201d",
        "6": "Hoy i Jesosy: \u201cIzaho no lalana sy fahamarinana ary fiainana. Tsy misy olona mankany amin\u2019ny Ray afa-tsy amin\u2019ny alalako.",
        "7": "Raha nahalala ahy ianareo, dia ho efa nahalala ny Raiko koa. Fantatrareo izy manomboka izao, sady efa hitanareo.\u201d",
        "8": "Hoy i Filipo: \u201cTompo \u00f4, asehoy anay ny Ray dia ampy ho anay izany.\u201d",
        "9": "Dia hoy i Jesosy: \u201cIzay ela izay no efa niarahako taminareo, ka mbola tsy mahalala ahy ihany ve ianao, ry Filipo? Izay nahita ahy dia nahita ny Ray koa. Koa nahoana ianao no manao hoe: \u2018Asehoy anay ny Ray\u2019?",
        "10": "Tsy mino ve ianao fa izaho tafaray amin\u2019ny Ray, ary ny Ray tafaray amiko? Tsy araka ny nahim-poko no ilazako ny teny lazaiko aminareo, fa ny Ray izay tafaray foana amiko no manao ny asany.",
        "11": "Minoa fa izaho tafaray amin\u2019ny Ray ary ny Ray tafaray amiko. Raha tsy izany, dia minoa na dia noho ny asa ataoko ihany aza.",
        "12": "Lazaiko aminareo marina dia marina tokoa fa izay maneho finoana ahy, dia hanao ny asa ataoko koa. Ary hanao asa lehibe noho izany aza izy, satria izaho mankany amin\u2019ny Ray.",
        "13": "Ary izay rehetra angatahinareo amin\u2019ny anarako, dia hataoko mba hanomezam-boninahitra ny Ray amin\u2019ny alalan\u2019ny Zanaka.",
        "14": "Raha mangataka zavatra amin\u2019ny anarako ianareo, dia hataoko izany.",
        "15": "\u201cRaha tia ahy ianareo, dia hitandrina ny didiko.",
        "16": "Hangataka amin\u2019ny Ray aho, ka homeny mpanampy hafa ianareo, mba ho eo aminareo mandrakizay,",
        "17": "dia ny fanahin\u2019ny fahamarinana, izay tsy azon\u2019izao tontolo izao, satria tsy hitany na fantany. Ianareo no mahalala azy io, satria eo aminareo foana ilay izy sady ao anatinareo.",
        "18": "Tsy hamela anareo ho kamboty aho, fa hankat\u1ef3 aminareo.",
        "19": "Kely sisa dia tsy hahita ahy intsony izao tontolo izao, fa ianareo no hahita ahy, satria velona aho dia ho velona ianareo.",
        "20": "Ho fantatrareo amin\u2019izany andro izany fa izaho tafaray amin\u2019ny Raiko, ary ianareo tafaray amiko, ary izaho tafaray aminareo.",
        "21": "Izay manana ny didiko ka mitandrina izany, dia izy no tia ahy. Ary izay tia ahy kosa dia ho tian\u2019ny Raiko, ary izaho ho tia azy ka hiseho miharihary aminy.\u201d",
        "22": "Hoy i Jodasy, tsy Iskariota: \u201cTompo \u00f4, nahoana no hiseho miharihary aminay ianao, fa tsy amin\u2019izao tontolo izao?\u201d",
        "23": "Dia namaly i Jesosy hoe: \u201cRaha misy tia ahy, dia hitandrina ny teniko izy, ary ho tia azy ny Raiko, ary hankany aminy izahay ka hiara-mipetraka aminy.",
        "24": "Izay tsy tia ahy dia tsy mba mitandrina ny teniko, ary tsy ahy ny teny renareo fa an\u2019ny Ray izay naniraka ahy.",
        "25": "\u201cEfa voalazako taminareo izany raha mbola nitoetra teo aminareo aho.",
        "26": "Fa ny mpanampy, dia ny fanahy * masina, izay hirahin\u2019ny Ray amin\u2019ny anarako, izy io no hampianatra anareo ny zava-drehetra, ary hampahatsiaro anareo izay rehetra nolazaiko taminareo.",
        "27": "Fiadanana no avelako ho anareo. Omeko anareo ny fiadanako. Tsy tahaka ny fomba fanomezan\u2019izao tontolo izao no anomezako azy anareo. Aoka tsy hitebiteby na hatahotra ny fonareo.",
        "28": "Efa renareo fa nilaza taminareo aho hoe: Handeha aho, ary hiverina eo aminareo indray. Raha tia ahy ianareo, dia ho ravoravo satria handeha ho any amin\u2019ny Ray aho, fa ny Ray dia lehibe noho izaho.",
        "29": "Ary ankehitriny dia efa nilaza taminareo mialoha aho mba hinoanareo rehefa mitranga tokoa izany.",
        "30": "Tsy hiteny betsaka aminareo intsony aho, fa avy ilay mpitondra an\u2019izao tontolo izao. Tsy manana fahefana amiko anefa izy.",
        "31": "Fa mba hahafantaran\u2019izao tontolo izao fa tiako ny Ray, dia araka ny nandidian\u2019ny Ray ahy no ataoko. Mitsang\u00e0na, andao isika hiala eto."
    },
    "15": {
        "1": "\u201cIzaho no tena voaloboka, ary ny Raiko no mpamboly.",
        "2": "Izay sampany rehetra tsy mamoa eo amiko dia esoriny daholo. Ary izay mamoa kosa rantsanany hadio mba hamoa bebe kokoa.",
        "3": "Efa madio ianareo, noho ny teny nolazaiko taminareo.",
        "4": "Aoka ianareo ho tafaray foana amiko, dia ho tafaray aminareo koa aho. Tsy afaka mamoa irery ny sampam-boaloboka, raha tsy tafaray amin\u2019ny voaloboka. Tsy afaka mamoa koa ianareo, raha tsy tafaray foana amiko.",
        "5": "Izaho no voaloboka ary ianareo no sampany. Izay tafaray foana amiko, ary izaho tafaray aminy, no mamoa be. Tsy afaka manao na inona na inona mihitsy mantsy ianareo, raha misaraka amiko.",
        "6": "Raha misy miala amiko, dia toy ny sampany ariana eny ivelany izy ka malazo. Ary angonin\u2019ny olona ireny ka atsipiny ao anaty afo, ary may.",
        "7": "Angataho izay tianareo fa ho tonga aminareo izany, raha tafaray foana amiko ianareo ka mitoetra ao am-ponareo ny teniko.",
        "8": "Raha mamoa be hatrany ianareo ka asehonareo fa mpianatro ianareo, dia izany no anomezam-boninahitra ny Raiko.",
        "9": "Tahaka ny itiavan\u2019ny Ray ahy no itiavako anareo. Koa aza miala amin\u2019ny fitiavako.",
        "10": "Tsy miala amin\u2019ny fitiavako ianareo, raha mitandrina ny didiko toy ny itandremako ny didin\u2019ny Ray sy tsy ialako amin\u2019ny fitiavany.",
        "11": "\u201cLazaiko aminareo izany mba ho ao aminareo koa ny fifaliako, ary mba ho feno ny fifalianareo.",
        "12": "Izao no didiko, dia ny mba hifankatiavanareo toy ny nitiavako anareo.",
        "13": "Tsy misy manana fitiavana lehibe noho izao, dia ny mahafoy ny ainy * ho an\u2019ny namany.",
        "14": "Ianareo no namako raha manao araka ny nandidiako anareo.",
        "15": "Tsy antsoiko hoe mpanompo intsony ianareo, satria ny mpanompo tsy mahalala izay ataon\u2019ny tompony. Fa antsoiko hoe namana kosa ianareo, satria ampahafantariko anareo izay rehetra reko avy tamin\u2019ny Raiko.",
        "16": "Tsy ianareo no nifidy ahy, fa izaho no nifidy anareo. Ary nanendry anareo aho mba handehananareo sy hamokaranareo hatrany, eny, hamokaranareo voa izay haharitra eo foana. Amin\u2019izay, dia homen\u2019ny Ray anareo izay rehetra angatahinareo aminy amin\u2019ny anarako.",
        "17": "\u201cIzany zavatra izany no andidiako anareo mba hifankatiavanareo.",
        "18": "Raha halan\u2019izao tontolo izao ianareo, dia fantatrareo fa izaho efa halany talohanareo.",
        "19": "Raha anisan\u2019izao tontolo izao ianareo, dia ho tia ny azy izao tontolo izao. Fa satria tsy anisan\u2019izao tontolo izao ianareo, fa izaho efa nifidy anareo avy tamin\u2019izao tontolo izao, dia halan\u2019izao tontolo izao ianareo.",
        "20": "Tadidio ny teny nolazaiko taminareo hoe: Ny mpanompo tsy lehibe noho ny tompony. Raha nanenjika ahy izy dia hanenjika anareo koa. Ary raha nitandrina ny teniko izy, dia hitandrina ny teninareo koa.",
        "21": "Noho ny anarako anefa no hanaovany izany rehetra izany aminareo, satria tsy fantany ilay naniraka ahy.",
        "22": "Raha ohatra ka tsy tonga aho ary tsy niteny taminy, dia tsy ho nanan-keloka izy. Izao anefa izy tsy manana fialan-tsiny ny amin\u2019ny helony.",
        "23": "Izay mankahala ahy dia mankahala ny Raiko.",
        "24": "Tsy ho nanan-keloka izy, raha tsy nataoko teo aminy ny asa mbola tsy nataon\u2019iza na iza. Sady nahita ahy anefa izy izao no nankahala ahy sy ny Raiko koa.",
        "25": "Fa mitranga izany mba hahatanteraka ny teny voasoratra ao amin\u2019ny Lal\u00e0na hoe: \u2018Mankahala ahy tsy amin\u2019antony izy ireo.\u2019",
        "26": "Ho tonga ny mpanampy, izay hirahiko ho aminareo avy amin\u2019ny Ray. Rehefa tonga izy io, izany hoe ny fanahin\u2019ny fahamarinana avy amin\u2019ny Ray, dia hanome porofo momba ahy.",
        "27": "Ary ianareo indray avy eo no hanome porofo momba ahy, satria ianareo efa niaraka tamiko hatrany am-boalohany."
    },
    "16": {
        "1": "\u201cNilaza izany taminareo aho, mba tsy hialanareo amin\u2019ny finoana.",
        "2": "Horoahin\u2019ny olona hiala amin\u2019ny synagoga ianareo. Eny, ho tonga ny fotoana hiheveran\u2019izay rehetra mamono anareo fa manao fanompoana masina ho an\u2019Andriamanitra izy.",
        "3": "Ary hitranga izany, satria mbola tsy fantany na ny Ray na izaho.",
        "4": "Niteny izany taminareo aho, ka rehefa mitranga izany, dia hotsaroanareo fa efa nilaza izany taminareo aho. \u201cTsy nolazaiko taminareo anefa izany tamin\u2019ny voalohany, satria mbola teo aminareo aho.",
        "5": "Ankehitriny kosa, ho any amin\u2019ilay naniraka ahy aho, kanefa tsy misy manontany ahy ianareo hoe: \u2018Ho aiza ianao?\u2019",
        "6": "Vonton\u2019alahelo mantsy ny fonareo noho ny nilazako izany taminareo.",
        "7": "Lazaiko aminareo anefa fa raha ny marina dia mahasoa anareo ny fandehanako, satria tsy ho tonga aminareo mihitsy ny mpanampy, raha tsy mandeha aho. Fa raha mandeha kosa aho, dia hirahiko ho at\u1ef3 aminareo izy.",
        "8": "Ary rehefa tonga izy, dia hanome porofo hampiaiky an\u2019izao tontolo izao ny amin\u2019ny fahotana sy ny fahamarinana ary ny fitsarana.",
        "9": "Voalohany, porofo ny amin\u2019ny fahotana, satria tsy mino ahy izy ireo.",
        "10": "Avy eo, porofo ny amin\u2019ny fahamarinana, satria ho any amin\u2019ny Ray aho ka tsy ho hitanareo intsony.",
        "11": "Ary farany, porofo ny amin\u2019ny fitsarana, satria efa voatsara ilay mpitondra an\u2019izao tontolo izao.",
        "12": "\u201cMbola misy zavatra maro tokony holazaiko aminareo, saingy tsy zakanareo izany ankehitriny.",
        "13": "Fa rehefa tonga izy, izany hoe ny fanahin\u2019ny fahamarinana, dia hitari-dalana anareo ho amin\u2019ny fahamarinana rehetra, satria tsy araka ny nahim-pony no hitenenany, fa izay reny no holazainy, ary hambarany aminareo ny zavatra ho avy.",
        "14": "Hanome voninahitra ahy izy, satria hahazo avy amin\u2019izay ananako, ary hanambara izany aminareo.",
        "15": "Izay rehetra an\u2019ny Ray dia ahy. Izany no nilazako hoe mahazo avy amin\u2019izay ananako izy, ka manambara izany aminareo.",
        "16": "Rehefa afaka kelikely dia tsy hahita ahy intsony ianareo, ary rehefa afaka kelikely indray dia hahita ahy ianareo.\u201d",
        "17": "Koa nifampiresaka ny mpianany sasany hoe: \u201cInona no dikan\u2019ilay teniny tamintsika hoe: \u2018Rehefa afaka kelikely dia tsy hahita ahy ianareo, ary rehefa afaka kelikely indray dia hahita ahy ianareo\u2019, sy ilay hoe: \u2018Satria ho any amin\u2019ny Ray aho\u2019?\u201d",
        "18": "Ary hoy ireo: \u201cInona no dikan\u2019ilay teniny hoe: \u2018Rehefa afaka kelikely\u2019? Tsy fantatsika izay lazainy.\u201d",
        "19": "Fantatr\u2019i Jesosy fa te hanontany izy ireo, ka hoy izy: \u201cMifanontany ny amin\u2019izany ve ianareo, satria izaho nilaza hoe: Rehefa afaka kelikely dia tsy hahita ahy ianareo, ary rehefa afaka kelikely indray dia hahita ahy ianareo?",
        "20": "Lazaiko aminareo marina dia marina tokoa fa hitomany sy hidradradradra ianareo, fa izao tontolo izao kosa hifaly. Ho ory ianareo, nefa hovana ho fifaliana ny fahorianareo.",
        "21": "Manam-pahoriana ny vehivavy rehefa tonga ny fotoana iterahany. Tsy tsaroany intsony anefa ny fahoriany rehefa teraka izy, satria faly izy fa nisy olona nateraka eto an-tany.",
        "22": "Ory koa ianareo ankehitriny, nefa mbola hahita anareo indray aho ka ho faly ny fonareo, ary tsy hisy hanala aminareo izany fifaliana izany.",
        "23": "Tsy hanontany ahy intsony mihitsy ianareo amin\u2019izany andro izany. Lazaiko aminareo marina dia marina tokoa fa na inona na inona angatahinareo amin\u2019ny Ray, dia homeny anareo amin\u2019ny anarako izany.",
        "24": "Mbola tsy nangataka na inona na inona tamin\u2019ny anarako ianareo, hatramin\u2019izao. Mangataha dia hahazo ianareo, mba ho feno ny fifalianareo.",
        "25": "\u201cFanoharana no nilazako izany taminareo. Fa tonga ny fotoana tsy hilazako fanoharana aminareo intsony, fa lazaiko tsotra aminareo ny momba ny Ray.",
        "26": "Hangataka amin\u2019ny anarako ianareo amin\u2019izany andro izany, nefa izaho tsy milaza aminareo hoe izaho no hangataka amin\u2019ny Ray ho anareo.",
        "27": "Tia anareo mantsy ny Ray, satria ianareo efa tia ahy ka nino fa avy tamin\u2019ny Ray aho sady solontenan\u2019ny Ray.",
        "28": "Avy tamin\u2019ny Ray aho, ary tonga teto amin\u2019izao tontolo izao. Ary hiala amin\u2019izao tontolo izao aho, ka ho any amin\u2019ny Ray.\u201d",
        "29": "Hoy ny mpianany: \u201cIzay fa miteny tsotra tokoa ianao, fa tsy milaza fanoharana.",
        "30": "Fantatray izao fa mahalala ny zava-drehetra ianao, ary tsy mila olona hanontany anao. Izany no inoanay fa avy tamin\u2019Andriamanitra ianao.\u201d",
        "31": "Ary namaly i Jesosy hoe: \u201cMino ve ianareo ankehitriny?",
        "32": "Ho avy ny fotoana, eny, efa tonga tokoa ny fotoana hanaparitahana anareo ho any amin\u2019izay misy anareo avy, ary hilaozanareo ho irery aho. Tsy irery anefa aho satria eo ny Raiko.",
        "33": "Nilaza izany taminareo aho mba hanananareo fiadanana amin\u2019ny alalako. Eo amin\u2019izao tontolo izao no ahitanareo fahoriana, nefa mahereza! Izaho efa naharesy an\u2019izao tontolo izao.\u201d"
    },
    "17": {
        "1": "Niandrandra ny lanitra i Jesosy rehefa avy nilaza izany, ka nanao hoe: \u201cRay \u00f4, tonga ny fotoana. Omeo voninahitra ny zanakao mba hanomezany voninahitra anao.",
        "2": "Fa efa nomenao fahefana amin\u2019ny nofo rehetra izy mba hanomezany fiainana mandrakizay ho an\u2019izay rehetra nomenao azy.",
        "3": "Koa mba hahazoan\u2019izy ireo fiainana mandrakizay, dia ilainy ny mianatra hahalala anao, ilay hany tena Andriamanitra, sy Jesosy Kristy, ilay nirahinao.",
        "4": "Efa nanome voninahitra anao aho teto an-tany, satria vitako ny asa nasainao nataoko.",
        "5": "Koa ankehitriny, Ray \u00f4, omeo voninahitra eo anilanao aho, dia ilay voninahitra nananako teo anilanao fony mbola tsy nisy izao tontolo izao.",
        "6": "\u201cNy anaranao efa nampahafantariko ny olona izay nomenao ahy avy tamin\u2019izao tontolo izao. Anao izy ireo ka nomenao ahy, ary efa notandremany ny teninao.",
        "7": "Efa fantany izao fa avy taminao ny zava-drehetra nomenao ahy.",
        "8": "Ny teny nomenao ahy mantsy no nomeko azy ireo, ary noraisiny ka fantany tokoa fa avy taminao aho sady solontenanao. Nino izy fa ianao no naniraka ahy.",
        "9": "Mangataka aminao ho azy ireo aho. Tsy mangataka ho an\u2019izao tontolo izao aho fa ho an\u2019ireo nomenao ahy, satria anao ireo",
        "10": "ary anao koa izay rehetra ananako, ary ahy izay anananao, ary efa nomem-boninahitra teo amin\u2019izy ireo aho.",
        "11": "\u201cTsy ho eto amin\u2019izao tontolo izao intsony aho, fa izy ireo kosa no eto ary izaho ho any aminao. Ray Masina \u00f4, arovy izy ireo noho ny amin\u2019ny anaranao izay nomenao ahy, mba ho iray tahaka antsika izy.",
        "12": "Raha mbola teo aminy aho, dia niaro azy noho ny amin\u2019ny anaranao izay nomenao ahy, eny, efa narovako izy ireo, ka tsy nisy ringana na iray aza, afa-tsy ilay zanaky ny fandringanana, mba hahatanteraka ny Soratra Masina.",
        "13": "Ho any aminao anefa aho izao, ary milaza izany eo amin\u2019izao tontolo izao aho, amin\u2019izay dia ho feno ny fifaliako izy ireo.",
        "14": "Efa nomeko azy ny teninao. Halan\u2019izao tontolo izao anefa izy, satria tsy anisan\u2019izao tontolo izao, tahaka ahy tsy anisan\u2019izao tontolo izao.",
        "15": "\u201cTsy ny hanalanao azy eto amin\u2019izao tontolo izao no angatahiko, fa ny mba hiarovanao azy amin\u2019ilay ratsy.",
        "16": "Tsy anisan\u2019izao tontolo izao izy, tahaka ahy tsy anisan\u2019izao tontolo izao.",
        "17": "Mba hamasino amin\u2019ny alalan\u2019ny fahamarinana izy ireo, fa ny teninao no fahamarinana.",
        "18": "Toy ny nanirahanao ahy ho amin\u2019izao tontolo izao, no hanirahako azy koa ho amin\u2019izao tontolo izao.",
        "19": "Ary ho azy ireo no anamasinako ny tenako, mba hanamasinana azy ireo koa amin\u2019ny alalan\u2019ny fahamarinana.",
        "20": "\u201cTsy ho an\u2019ireto ihany anefa no angatahako fa ho an\u2019izay mino ahy noho ny teniny,",
        "21": "mba ho iray izy rehetra, tahaka anao Ray izay tafaray amiko, ary izaho tafaray aminao, mba ho tafaray amintsika koa izy ireo, ka hinoan\u2019izao tontolo izao fa ianao no naniraka ahy.",
        "22": "Efa nomeko azy ireo koa ilay voninahitra nomenao ahy, mba ho iray tahaka antsika koa izy ireo.",
        "23": "Izaho tafaray aminy ary ianao tafaray amiko, mba ho iray tanteraka izy ireo, ka ho fantatr\u2019izao tontolo izao fa ianao no naniraka ahy sady efa tia azy tahaka ny nitiavanao ahy.",
        "24": "Ray \u00f4, mba tiako hiaraka amiko any amin\u2019izay misy ahy ireo nomenao ahy, mba hahitany ny voninahitro izay nomenao ahy, satria ianao efa tia ahy talohan\u2019ny nanorenana izao tontolo izao.",
        "25": "Ray \u00f4, marina ianao, ary tsy mahalala anao izao tontolo izao, fa izaho efa mahalala anao, ary ireto koa efa mahalala fa ianao no naniraka ahy.",
        "26": "Efa nampahafantariko azy ny anaranao, ary mbola hampahafantariko ihany, mba ho ao aminy ilay fitiavana izay nitiavanao ahy, ary izaho ho tafaray aminy.\u201d"
    },
    "18": {
        "1": "Rehefa avy nilaza izany i Jesosy, dia lasa nandeha izy sy ny mpianany, ka nankany ampitan\u2019ny lohasahan\u2019i Kidrona. Nisy zaridaina tany, ary nankao izy sy ny mpianany.",
        "2": "Nahafantatra an\u2019io toerana io koa i Jodasy, ilay namadika azy, satria mpankao matetika i Jesosy sy ny mpianany.",
        "3": "Ary i Jodasy naka andia-miaramila, sy mpiambina avy tamin\u2019ny lehiben\u2019ny mpisorona sy ny Fariseo, ka tonga tao nitondra fanilo sy jiro ary fiadiana.",
        "4": "Fantatr\u2019i Jesosy \u00e0ry izay rehetra hanjo azy, ka nanatona izy ary nanao hoe: \u201cIza no tadiavinareo?\u201d",
        "5": "Hoy ireo taminy: \u201cI Jesosy, avy any Nazareta.\u201d Dia hoy izy: \u201cIzaho no izy.\u201d Ary nijoro niaraka tamin\u2019izy ireo teo koa i Jodasy, ilay namadika azy.",
        "6": "Rehefa nilaza anefa i Jesosy hoe: \u201cIzaho no izy\u201d, dia nihemotra ireo ka lavo tamin\u2019ny tany.",
        "7": "Noho izany, dia hoy indray izy tamin\u2019ireo: \u201cIza no tadiavinareo?\u201d Dia hoy ireo: \u201cI Jesosy, avy any Nazareta.\u201d",
        "8": "Hoy ny navalin\u2019i Jesosy: \u201cEfa nolazaiko taminareo fa izaho no izy. Koa avelao handeha ireto raha izaho no tadiavinareo.\u201d",
        "9": "Nilaza izany izy mba hahatanteraka ilay teniny hoe: \u201cTsy navelako hisy ho very izay nomenao ahy, na iray aza.\u201d",
        "10": "Ary nanana sabatra i Simona Petera ka nanatsoaka izany, ary namely an\u2019ilay mpanompon\u2019ny mpisoronabe ka nahatapaka ny sofiny havanana. Malko no anaran\u2019ilay mpanompo.",
        "11": "Hoy anefa i Jesosy tamin\u2019i Petera: \u201cAmpidiro ao amin\u2019ny tranony ny sabatrao. Ny kaopy nomen\u2019ny Raiko ahy ve tsy tokony hisotroako?\u201d",
        "12": "Koa nisambotra an\u2019i Jesosy ilay andia-miaramila sy ny mpitari-tafika ary ny mpiambina teo amin\u2019ny Jiosy, ka namatotra azy.",
        "13": "Nentiny tany amin\u2019i Anasy aloha izy, satria rafozandahin\u2019i Kaiafa mpisoronabe tamin\u2019izany taona izany i Anasy.",
        "14": "Io Kaiafa io ilay nanoro hevitra ny Jiosy hoe tsara ho azy ireo raha olona iray no maty ho an\u2019ny vahoaka.",
        "15": "Ary nanaraka an\u2019i Jesosy i Simona Petera sy ny mpianatra iray fantatry ny mpisoronabe. Dia niditra tao an-tokotanin\u2019ny mpisoronabe niaraka tamin\u2019i Jesosy ilay mpianatra,",
        "16": "fa i Petera kosa nijanona tao ivelany, teo am-bavahady. Koa nivoaka \u00e0ry ilay mpianatra fantatry ny mpisoronabe, ka niresaka tamin\u2019ny mpiandry vavahady ary nitondra an\u2019i Petera niditra.",
        "17": "Ary hoy ilay mpanompovavy mpiandry vavahady, tamin\u2019i Petera: \u201cTsy anisan\u2019ny mpianatr\u2019io lehilahy io koa ve ianao?\u201d Hoy i Petera: \u201cTsy mpianany aho.\u201d",
        "18": "Nijoro nanodidina teo ny mpanompo sy ny mpiambina, satria nandrehitra afon-tsaribao teo ireo noho ny hatsiaka, ka namindro. Ary mba nijoro namindro teo koa i Petera.",
        "19": "Dia nanontany an\u2019i Jesosy momba ny mpianany sy ny fampianarany ny lehiben\u2019ny mpisorona.",
        "20": "Hoy ny navalin\u2019i Jesosy: \u201cNiresaka tamin\u2019ny olona rehetra ampahibemaso aho. Nampianatra foana tao amin\u2019ny synagoga sy ny tempoly aho, dia tany amin\u2019izay nivorian\u2019ny Jiosy rehetra. Ary tsy niafina mihitsy aho rehefa niteny.",
        "21": "Fa nahoana no manontany ahy ianareo? Ireo nihaino ny teniko no anontanio fa ireny no mahalala izay nolazaiko.\u201d",
        "22": "Rehefa avy nilaza izany izy, dia namely tehamaina azy ny mpiambina iray nijoro teo, ka nanao hoe: \u201cIzany ve no fomba famalinao ny lehiben\u2019ny mpisorona?\u201d",
        "23": "Fa hoy i Jesosy: \u201cRaha diso izay nolazaiko, dia porofoy izay diso. Fa raha marina kosa, nahoana no mamely ahy ianao?\u201d",
        "24": "Nasain\u2019i Anasy nentina nifatotra ho any amin\u2019i Kaiafa mpisoronabe i Jesosy avy eo.",
        "25": "Ary raha mbola nijoro namindro teo i Simona Petera, dia nisy nanontany azy hoe: \u201cTsy mpianany koa moa ianao?\u201d Dia nanda izy ka nanao hoe: \u201cTsy mpianany aho.\u201d",
        "26": "Hoy ny iray tamin\u2019ny mpanompon\u2019ny mpisoronabe, havan\u2019ilay nokapain\u2019i Petera ny sofiny: \u201cTsy efa hitako tao amin\u2019ny zaridaina niaraka taminy ve ianao?\u201d",
        "27": "Nanda indray anefa i Petera, ary avy hatrany dia nisy akoho naneno.",
        "28": "Dia nentin\u2019ireo niala tao amin\u2019i Kaiafa i Jesosy, ho any an-dapan\u2019ny governora. Vao maraina tamin\u2019izay. Tsy niditra tao an-dapan\u2019ny governora anefa ireo, mba tsy ho voaloto ka ho afaka hihinana ny Paska.",
        "29": "Nivoaka ho eo amin\u2019izy ireo teo ivelany \u00e0ry i Pilato, ka nanao hoe: \u201cInona no iampanganareo an\u2019io lehilahy io?\u201d",
        "30": "Dia namaly ireo hoe: \u201cTsy ho natolotray anao izy raha tsy mpanao ratsy.\u201d",
        "31": "Hoy \u00e0ry i Pilato: \u201cEnto izy, ary tsarao araka ny lal\u00e0nareo.\u201d Dia hoy ny Jiosy: \u201cTsy azonay atao ny mamono olona.\u201d",
        "32": "Izany dia mba hahatanteraka ny teny efa nolazain\u2019i Jesosy ny amin\u2019ny fomba tsy maintsy hahafatesany.",
        "33": "Niditra tao an-dapa indray i Pilato ary niantso an\u2019i Jesosy, ka nanao hoe: \u201cIanao ve no mpanjakan\u2019ny Jiosy?\u201d",
        "34": "Dia namaly i Jesosy hoe: \u201cHevitrao samirery ve izany, sa nisy nilaza taminao ny momba ahy?\u201d",
        "35": "Hoy ny navalin\u2019i Pilato: \u201cIzaho ange tsy Jiosy e! Ny firenenao sy ny lehiben\u2019ny mpisorona no nanolotra anao tamiko. Fa inona no nataonao?\u201d",
        "36": "Hoy i Jesosy: \u201cTsy anisan\u2019ity tontolo ity ny fanjakako. Raha anisan\u2019ity tontolo ity ny fanjakako, dia ho niady ny oloko mba tsy ho natolotra tamin\u2019ny Jiosy aho. Tsy avy amin\u2019izany anefa ny fanjakako.\u201d",
        "37": "Hoy i Pilato: \u201cMpanjaka \u00e0ry ve ianao?\u201d Dia namaly i Jesosy hoe: \u201cVoalazanao fa mpanjaka aho. Izao no nahaterahako, ary izao no nahatongavako ho amin\u2019izao tontolo izao, dia ny hanambara ny marina. Ary mihaino ny feoko izay rehetra miandany amin\u2019ny marina.\u201d",
        "38": "Hoy i Pilato: \u201cInona ny marina?\u201d Nivoaka teo amin\u2019ny Jiosy indray i Pilato rehefa avy nilaza izany, ka nanao hoe: \u201cTsy hitako izay fahadisoany.",
        "39": "Araka ny fombanareo koa ange dia tokony hanafaka olona iray ho anareo aho rehefa Paska e! Koa tianareo hafahako ho anareo ve ilay mpanjakan\u2019ny Jiosy?\u201d",
        "40": "Dia niantsoantso mafy indray ireo hoe: \u201cTsy iny lehilahy iny, fa i Barabasy!\u201d Jiolahy anefa io Barabasy io."
    },
    "19": {
        "1": "Tamin\u2019izay, dia nalain\u2019i Pilato i Jesosy ka nokaravasiny.",
        "2": "Ary nandrandrana fehiloha tsilo ny miaramila, ka nataony teo amin\u2019ny lohan\u2019i Jesosy, sady nampitafiany lamba volomparasy izy.",
        "3": "Dia nanatona izy ireo, ka niteny hoe: \u201cArahaba, ry Mpanjakan\u2019ny Jiosy!\u201d Ary namely tehamaina azy koa ireo.",
        "4": "Nivoaka indray i Pilato, ka hoy izy tamin\u2019ny vahoaka: \u201cIo \u00e0ry izy fa entiko mivoaka eto aminareo mba ho fantatrareo fa tsy hitako izay fahadisoany.\u201d",
        "5": "Dia nivoaka tokoa i Jesosy, nisy fehiloha tsilo teo amin\u2019ny lohany, ary nitafy lamba volomparasy izy. Ary hoy i Pilato tamin\u2019ny olona: \u201cIndro ny lehilahy!\u201d",
        "6": "Rehefa hitan\u2019ny lehiben\u2019ny mpisorona sy ny mpiambina anefa izy, dia niantsoantso ireo hoe: \u201cFantsiho amin\u2019ny hazo fijaliana izy! Fantsiho!\u201d Hoy i Pilato: \u201cEntonareo izy ka fantsiho amin\u2019ny hazo fijaliana, fa izaho tsy mahita izay fahadisoany.\u201d",
        "7": "Hoy ny navalin\u2019ny Jiosy: \u201cIzahay manana lal\u00e0na, ary araka izany lal\u00e0na izany, dia tokony ho faty izy, satria nanao ny tenany ho zanak\u2019Andriamanitra.\u201d",
        "8": "Vao mainka natahotra i Pilato rehefa nandre izany,",
        "9": "ka niditra indray tao an-dapa ary nilaza tamin\u2019i Jesosy hoe: \u201cAvy aiza ianao?\u201d Tsy namaly anefa i Jesosy.",
        "10": "Koa hoy i Pilato: \u201cTsy miteny amiko ve ianao? Tsy fantatrao angaha fa manana fahefana hanafaka anao aho, ary manana fahefana hamantsika anao amin\u2019ny hazo fijaliana?\u201d",
        "11": "Dia namaly i Jesosy hoe: \u201cTsy ho nanana fahefana amiko velively ianao raha tsy nomena anao avy tany ambony izany. Koa izay nanolotra ahy taminao no meloka kokoa.\u201d",
        "12": "Izany no nahatonga an\u2019i Pilato hitady foana izay fomba hanafahana azy. Niantsoantso anefa ny Jiosy hoe: \u201cTsy naman\u2019i Kaisara ianao raha hafahanao io, satria izay manao ny tenany ho mpanjaka dia manohitra an\u2019i Kaisara.\u201d",
        "13": "Nentin\u2019i Pilato nivoaka \u00e0ry i Jesosy rehefa reny izany, ary nipetraka teo amin\u2019ny fitoeran\u2019ny mpitsara izy, teo amin\u2019ny toerana antsoina hoe Tokotany Vato, fa Gabata kosa amin\u2019ny teny hebreo.",
        "14": "Andro fiomanana ho amin\u2019ny Paska tamin\u2019izay, ary tamin\u2019ny ora fahenina teo ho eo. Hoy i Pilato tamin\u2019ny Jiosy: \u201cIo ny mpanjakanareo!\u201d",
        "15": "Niantsoantso mafy anefa ireo hoe: \u201cVonoy io! Vonoy io! Fantsiho amin\u2019ny hazo fijaliana izy!\u201d Fa hoy i Pilato: \u201cHofantsihako amin\u2019ny hazo fijaliana ve ny mpanjakanareo?\u201d Dia namaly ny lehiben\u2019ny mpisorona hoe: \u201cTsy manana mpanjaka ankoatra an\u2019i Kaisara izahay.\u201d",
        "16": "Tamin\u2019izay dia natolony azy ireo izy mba hofantsihana amin\u2019ny hazo fijaliana. Koa nentin\u2019ireo i Jesosy.",
        "17": "Ary ny tenany ihany no nitondra ny hazo fijaliany nivoaka ho eo amin\u2019ilay toerana atao hoe Ikarandoha, na Golgota amin\u2019ny teny hebreo.",
        "18": "Teo no namantsihan\u2019ireo azy, sy ny lehilahy roa, ka ny iray teo ankavanany ary ny iray teo ankaviany, ary i Jesosy teo afovoany.",
        "19": "Nisy soratra nataon\u2019i Pilato ka napetany teo amin\u2019ilay hazo fijaliana. Izao no voasoratra: \u201cJesosy avy any Nazareta, Mpanjakan\u2019ny Jiosy.\u201d",
        "20": "Jiosy maro \u00e0ry no namaky ilay soratra, satria teo akaikin\u2019ny tan\u00e0na no namantsihana an\u2019i Jesosy, sady nosoratana tamin\u2019ny teny hebreo sy latinina ary grika ilay izy.",
        "21": "Hoy anefa ny lehiben\u2019ny mpisoron\u2019ny Jiosy tamin\u2019i Pilato: \u201cAza soratana hoe \u2018Mpanjakan\u2019ny Jiosy\u2019, fa hoe: Izy no nilaza hoe: \u2018Mpanjakan\u2019ny Jiosy aho.\u2019\u201d",
        "22": "Fa namaly i Pilato hoe: \u201cIzay voasoratro dia voasoratro.\u201d",
        "23": "Rehefa voafantsiky ny miaramila tamin\u2019ny hazo fijaliana i Jesosy, dia nalain\u2019ireo ny akanjony ivelany ary nozarainy efatra ka samy nahazo tsirairay avy izy ireo. Ary nalain\u2019ireo koa ny fitafiany anankiray, izay tsy nisy zaitra, fa tenona iray ihany hatrany ambony ka hatrany ambany.",
        "24": "Nifampiresaka izy ireo hoe: \u201cAleo tsy horovitintsika ity, fa andao isika hanao antsapaka hahitana izay hahazo azy.\u201d Izany dia mba hahatanteraka ny Soratra Masina manao hoe: \u201cNifampizaran\u2019izy ireo ny fitafiako, ary nanaovany antsapaka ny akanjoko.\u201d Ary izany tokoa no nataon\u2019ny miaramila.",
        "25": "Nitsangana teo akaikin\u2019ny hazo fijalian\u2019i Jesosy ny reniny, sy ny rahavavin-dreniny, sy Maria vadin\u2019i Klopa ary Maria Magdalena.",
        "26": "Rehefa hitan\u2019i Jesosy nijoro teo ny reniny sy ilay mpianatra tiany, dia hoy izy tamin-dreniny: \u201cIo ny zanakao, ravehivavy!\u201d",
        "27": "Hoy indray izy avy eo, tamin\u2019ilay mpianatra: \u201cIo ny reninao!\u201d Ary nentin\u2019ilay mpianatra tany aminy ravehivavy nanomboka tamin\u2019izay.",
        "28": "Avy eo, rehefa fantatr\u2019i Jesosy fa efa tanteraka daholo tamin\u2019izay fotoana izay ny zava-drehetra, dia izao no nolazainy mba hahatanteraka ny Soratra Masina: \u201cMangetaheta aho.\u201d",
        "29": "Nisy divay marikivy eran\u2019ny siny teo. Koa nataon\u2019ireo tamin\u2019ny tahona hysopa * ny spaonjy efa vonton\u2019ilay divay marikivy ka natohony tamin\u2019ny vavany.",
        "30": "Rehefa avy nahazo izany i Jesosy, dia hoy izy: \u201cVita!\u201d, ary nanondrika ny lohany izy ka tapitra ny ainy.",
        "31": "Ary nangataka tamin\u2019i Pilato ny Jiosy mba hasaina hotapahina ny ranjon\u2019ireo natao teo amin\u2019ny hazo fijaliana ka hesorina ny faty, satria Andro Fiomanana tamin\u2019izay, ka tsy tokony havela eo amin\u2019ny hazo fijaliana ny faty, amin\u2019ny andro sabata\u2014fa Sabata lehibe io.",
        "32": "Tonga \u00e0ry ny miaramila ka nanapaka ny ranjon\u2019ilay voalohany sy ny an\u2019ilay anankiray izay natao teo amin\u2019ny tsato-kazo, teo anilan\u2019i Jesosy.",
        "33": "Rehefa tonga teo amin\u2019i Jesosy anefa ireo, dia nahita fa efa maty izy ka tsy notapahiny ny ranjony.",
        "34": "Mbola nolefonin\u2019ny iray tamin\u2019ireo miaramila ihany anefa ny takibany, ka tonga dia nisy ra sy rano nivoaka.",
        "35": "Ary vavolombelon\u2019izany ilay nahita maso, sady marina ny fanambarany, ary fantatr\u2019izany lehilahy izany fa marina izay lazainy, mba hinoanareo koa.",
        "36": "Nitranga izany mba hahatanteraka ny Soratra Masina manao hoe: \u201cTsy hisy ho torotoro ny taolany.\u201d",
        "37": "Eo koa ilay andininy manao hoe: \u201cHijery an\u2019Ilay nolefoniny izy ireo.\u201d",
        "38": "Taorian\u2019izany, dia nangataka tamin\u2019i Pilato i Josefa avy any Arimatia, mba ho afaka hanaisotra ny fatin\u2019i Jesosy. Mpianatr\u2019i Jesosy io Josefa io, saingy tsy niseho ho mpianany noho ny fahatahorany ny Jiosy. Nanome alalana azy hanao izany i Pilato, ka lasa i Josefa nanaisotra an\u2019ilay faty.",
        "39": "Ary tonga koa i Nikodemosy nitondra miora sy hazo manitra iray fehezana nilanja tokony ho zato livatra. * Izy ilay lehilahy tonga alina tao amin\u2019i Jesosy tamin\u2019ny voalohany.",
        "40": "Nalain\u2019izy roa lahy ny fatin\u2019i Jesosy, ka nofonosiny fehim-paty niaraka tamin\u2019ny zavamaniry mani-pofona, araka ny fanaon\u2019ny Jiosy rehefa mikarakara faty halevina.",
        "41": "Nisy zaridaina teo amin\u2019ilay toerana namantsihana azy, ary nisy fasana vaovao mbola tsy nandevenana mihitsy tao amin\u2019ilay zaridaina.",
        "42": "Noho ny andro fiomanan\u2019ny Jiosy, dia tao no nandevenany an\u2019i Jesosy, satria teo akaiky teo ilay fasana."
    },
    "20": {
        "1": "Tamin\u2019ny andro voalohany amin\u2019ny herinandro, dia nankany am-pasana vao maraina be, mbola maizimaizina, i Maria Magdalena. Hitany fa efa nisy nanala ilay vato teo amin\u2019ny fasana,",
        "2": "ka nihazakazaka izy nankany amin\u2019i Simona Petera sy ilay mpianatra anankiray tian\u2019i Jesosy, ka nanao hoe: \u201cNisy naka tao am-pasana ny Tompo, ary tsy fantatray izay nametrahany azy.\u201d",
        "3": "Dia lasa i Petera sy ilay mpianatra nankany am-pasana.",
        "4": "Eny, nihazakazaka izy roa lahy, saingy haingana kokoa noho i Petera ilay mpianatra, ka nihoatra azy ary tonga voalohany teo am-pasana.",
        "5": "Niondrika hijery izy ka ny fehim-paty nipetraka teo no hitany, nefa tsy niditra izy.",
        "6": "Tonga nanaraka azy koa i Simona Petera, ary niditra tao am-pasana. Hitany nipetraka teo ny fehim-paty",
        "7": "sy ilay lamba natao teo amin\u2019ny lohany, nivalona nitokana fa tsy niara-nipetraka tamin\u2019ny fehim-paty.",
        "8": "Tamin\u2019izay dia niditra koa ilay mpianatra anankiray tonga voalohany teo am-pasana, ary nahita ka nino.",
        "9": "Mbola tsy takatr\u2019izy ireo mantsy ny Soratra Masina milaza fa tsy maintsy hitsangana amin\u2019ny maty izy.",
        "10": "Koa lasa nody tany aminy avy ireo mpianatra.",
        "11": "Mbola nijoro nitomany teo ivelan\u2019ny fasana anefa i Maria. Mbola nitomany izy raha niondrika hijery tao am-pasana",
        "12": "ka nahita anjely roa niakanjo fotsy nipetraka teo amin\u2019ilay nametrahana ny fatin\u2019i Jesosy: Ny iray teo an-doha, ary ny iray teo an-tongotra.",
        "13": "Hoy ireo: \u201cNahoana no mitomany ianao, ravehivavy?\u201d Hoy izy: \u201cNisy naka ny Tompoko, ary tsy fantatro izay nametrahany azy.\u201d",
        "14": "Nitodika izy rehefa avy nilaza izany, ka nahita an\u2019i Jesosy nijoro teo, saingy tsy fantany hoe i Jesosy io.",
        "15": "Hoy i Jesosy: \u201cNahoana no mitomany ianao, ravehivavy? Fa iza no tadiavinao?\u201d Noheverin\u2019i Maria fa mpanao zaridaina izy, ka hoy izy: \u201cMba lazao amiko, tompoko, izay nametrahanao azy hakako azy, raha ianao no naka azy.\u201d",
        "16": "Hoy i Jesosy: \u201cMaria!\u201d Ary nihodina izy ka nilaza tamin\u2019ny teny hebreo hoe: \u201cRab\u00f4ny!\u201d, izay midika hoe \u201cMpampianatra!\u201d",
        "17": "Dia hoy i Jesosy: \u201cAza mamikitra amiko fa mbola tsy niakatra tany amin\u2019ny Ray aho. Fa mandehana any amin\u2019ny rahalahiko ary lazao aminy hoe: \u2018Miakatra ho any amin\u2019ny Raiko sy ny Rainareo aho, ary ho any amin\u2019Andriamanitro sy Andriamanitrareo.\u2019\u201d",
        "18": "Tonga nitondra izany vaovao izany tany amin\u2019ny mpianatra i Maria Magdalena, ka hoy izy: \u201cNahita ny Tompo aho!\u201d Ary nilaza koa izy fa nanambara ireo zavatra ireo taminy i Jesosy.",
        "19": "Ny androtr\u2019iny ihany, izany hoe tamin\u2019ny harivan\u2019ilay andro voalohany amin\u2019ny herinandro, dia tonga i Jesosy ka nitsangana teo afovoan\u2019ny mpianatra, na dia nihidy tao an-trano aza izy ireo noho ny fahatahorany ny Jiosy. Hoy i Jesosy: \u201cHo aminareo anie ny fiadanana!\u201d",
        "20": "Rehefa avy nilaza izany izy, dia nasehony azy ireo ny tanany sy ny takibany. Koa ravoravo ny mpianatra nahita ny Tompo.",
        "21": "Hoy indray i Jesosy: \u201cHo aminareo anie ny fiadanana! Tahaka ny nanirahan\u2019ny Ray ahy no anirahako anareo koa.\u201d",
        "22": "Nitsoka rivotra tamin\u2019izy ireo izy, avy eo, ka nanao hoe: \u201cRaiso ny fanahy masina.",
        "23": "Izay fahotana avelanareo dia ho voavela, ary izay tsy avelanareo kosa tsy ho voavela.\u201d",
        "24": "Tsy niaraka tamin\u2019ny mpianatra anefa i Tomasy tamin\u2019i Jesosy tonga. Anisan\u2019ny roa ambin\u2019ny folo lahy io Tomasy io, ary atao koa hoe Ikambana.",
        "25": "Hoy ny mpianatra taminy: \u201cNahita ny Tompo izahay!\u201d Hoy anefa izy: \u201cRaha tsy hitako ny mariky ny fantsika eo amin\u2019ny tanany ka ataoko eo amin\u2019ilay marika ny rantsantanako, ary ataoko eo amin\u2019ny takibany ny tanako, dia tsy hino mihitsy aho.\u201d",
        "26": "Tao an-trano indray ny mpianany, valo andro taorian\u2019izay, ary tao koa i Tomasy. Dia tonga i Jesosy, na dia nihidy aza ny varavarana, ka nitsangana teo afovoan\u2019ireo, ary nanao hoe: \u201cHo aminareo anie ny fiadanana!\u201d",
        "27": "Hoy izy avy eo tamin\u2019i Tomasy: \u201cAtaovy eto ny rantsantananao, ary jereo ny tanako, ary ataovy eto amin\u2019ny takibako ny tananao. Ary aza mba anisan\u2019ny tsy mino intsony fa minoa.\u201d",
        "28": "Hoy ny navalin\u2019i Tomasy: \u201cRy Tompoko sy Andriamanitro!\u201d",
        "29": "Dia hoy i Jesosy: \u201cNoho ianao nahita ahy ve no inoanao? Sambatra izay tsy mahita nefa mino.\u201d",
        "30": "Ary nanao famantarana maro hafa koa i Jesosy teo anatrehan\u2019ny mpianatra, saingy tsy voasoratra ato amin\u2019ity horonam-boky ity izany.",
        "31": "Nosoratana anefa ireo mba hinoanareo fa i Jesosy no Kristy Zanak\u2019Andriamanitra, ary mba hahazoanareo fiainana amin\u2019ny anarany, satria mino ianareo."
    },
    "21": {
        "1": "Taorian\u2019izany, dia niseho indray tamin\u2019ny mpianatra i Jesosy teo amin\u2019ny Ranomasin\u2019i Tiberiasy. Toy izao anefa no fomba nisehoany:",
        "2": "Niaraka i Simona Petera, sy Tomasy izay atao koa hoe Ikambana, sy Natanaela avy any Kana, any Galilia, sy ireo zanak\u2019i Zebedio ary ny mpianatra roa hafa.",
        "3": "Hoy i Simona Petera: \u201cHandeha hanarato aho.\u201d \u201cIzahay koa hiaraka aminao\u201d, hoy ny hafa. Dia lasa niakatra tao an-tsambokely izy ireo, kanjo tsy nahazo na inona na inona iny alina iny.",
        "4": "Rehefa nihanazava anefa ny andro, dia nijoro teo amin\u2019ny torapasika i Jesosy, saingy tsy fantatry ny mpianatra hoe izy io.",
        "5": "\u201cManan-kohanina ve ianareo, anaka?\u201d, hoy i Jesosy. Namaly ireo hoe: \u201cTsia!\u201d",
        "6": "Hoy izy: \u201cAtsipazo eo ankavanan\u2019ny sambokely ny harato fa hahazo ianareo.\u201d Dia natsipin\u2019ireo ny harato, ary tsy zakany nakarina intsony noho ny habetsahan\u2019ny trondro.",
        "7": "Koa hoy ilay mpianatra tian\u2019i Jesosy tamin\u2019i Petera: \u201cNy Tompo io!\u201d Vao ren\u2019i Simona Petera fa ny Tompo io, dia nanaovany ny akanjony ka nafatony teo amin\u2019ny andilany, satria tsy niakanjo * izy. Ary nitsoraka tao anaty ranomasina izy.",
        "8": "Nandeha an-tsambokely kosa ny mpianatra hafa, sady nisintona ny harato feno trondro. Tsy lavitra ny tanety mantsy no nisy azy ireo, fa sivifolo metatra teo ho eo monja.",
        "9": "Rehefa niakatra an-tanety anefa ireo, dia nahita afon-tsaribao nisy trondro teo amboniny, ary mofo.",
        "10": "Hoy i Jesosy: \u201cItondray amin\u2019ny trondro vao azonareo aho.\u201d",
        "11": "Nankao an-tsambokely \u00e0ry i Simona Petera, ka nitaritarika ilay harato ho eo an-tanety. Feno trondro vaventy telo amby dimampolo amby zato ilay izy. Tsy triatra anefa ny harato na dia betsaka toy izany aza ny trondro.",
        "12": "Hoy i Jesosy: \u201cAvia hisakafo maraina.\u201d Tsy nisy sahy nanontany hoe: \u201cIza ianao?\u201d, satria fantatr\u2019ireo fa ny Tompo io.",
        "13": "Dia avy i Jesosy, ka nandray ny mofo ary natolony azy ireo, ary toy izany koa ny trondro.",
        "14": "Io no fanintelony nisehoan\u2019i Jesosy tamin\u2019ny mpianany taorian\u2019ny nananganana azy tamin\u2019ny maty.",
        "15": "Rehefa avy nisakafo izy ireo tamin\u2019iny maraina iny, dia hoy i Jesosy tamin\u2019i Simona Petera: \u201cRy Simona zanak\u2019i Jaona, tia ahy mihoatra noho ny itiavanao an\u2019iretsy ve ianao?\u201d Hoy izy: \u201cEny, Tompo \u00f4, fantatrao fa miraiki-po aminao aho.\u201d Dia hoy izy: \u201cFahano \u00e0ry ny zanak\u2019ondriko.\u201d",
        "16": "Hoy indray izy fanindroany: \u201cRy Simona zanak\u2019i Jaona, tia ahy ve ianao?\u201d Hoy izy: \u201cEny, Tompo \u00f4, fantatrao fa miraiki-po aminao aho.\u201d Hoy izy: \u201cAndraso \u00e0ry ny ondrikeliko.\u201d",
        "17": "Hoy izy fanintelony: \u201cRy Simona zanak\u2019i Jaona, miraiki-po amiko ve ianao?\u201d Dia nalahelo i Petera noho ilay fanontaniany fahatelo hoe: \u201cMiraiki-po amiko ve ianao?\u201d Koa hoy izy: \u201cTompo \u00f4, ianao mahalala ny zava-drehetra. Fantatrao fa miraiki-po aminao aho.\u201d Hoy i Jesosy: \u201cFahano ny ondrikeliko.",
        "18": "Ary lazaiko aminao marina dia marina tokoa fa fony mbola tanora kokoa ianao, dia ianao ihany no nampiakanjo ny tenanao, ary nankany amin\u2019izay tianao haleha ianao. Fa rehefa mihantitra kosa ianao, dia hanatsotra ny tananao, ka olon-kafa no hampiakanjo * anao sy hitondra anao any amin\u2019izay tsy tianao haleha.\u201d",
        "19": "Izany no nolazainy mba hanambarana ny fomba hahafatesan\u2019i Petera izay hanomezany voninahitra an\u2019Andriamanitra. Rehefa avy nilaza izany izy, dia niteny tamin\u2019i Petera hoe: \u201cManaraha ahy mandrakariva.\u201d",
        "20": "Nitodika i Petera, ary hitany fa nanaraka teo ilay mpianatra tian\u2019i Jesosy, dia ilay niankina teo an-tratrany tamin\u2019ilay sakafo hariva, ka nilaza hoe: \u201cTompo \u00f4, iza ilay hamadika anao?\u201d",
        "21": "Raha vao nahita an\u2019ilay mpianatra i Petera, dia hoy izy tamin\u2019i Jesosy: \u201cTompo \u00f4, inona kosa no hataon\u2019itsy?\u201d",
        "22": "Hoy i Jesosy: \u201cMampaninona anao moa raha tiako hitoetra mandra-piaviko izy, na tsia? Fa ianao kosa, manaraha ahy mandrakariva.\u201d",
        "23": "Vokatr\u2019izay, dia nandeha ny resaka teo amin\u2019ireo rahalahy fa tsy ho faty, hono, ilay mpianatra. Tsy nilaza anefa i Jesosy hoe tsy ho faty izy, fa hoe: \u201cMampaninona anao moa raha tiako hitoetra mandra-piaviko izy, na tsia?\u201d",
        "24": "Io mpianatra io ilay nanambara sy nanoratra izany zavatra izany. Ary fantatsika fa marina ny fanambarany.",
        "25": "Misy zavatra maro hafa koa nataon\u2019i Jesosy, ary raha nosoratana tamin\u2019ny an-tsipiriany daholo izy ireny, dia ataoko fa na izao tontolo izao aza tsy ho omby ny horonam-boky voasoratra."
    },
    "meta": {
        "name": "Jaona",
        "order": 42,
        "chapter_number": 21
    }
}