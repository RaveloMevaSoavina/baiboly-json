{
    "1": {
        "1": "Paoly, mpanompon\u2019i Jesosy Kristy, voantso ho apostoly, ary voatokana hitory ny vaovao tsaran\u2019Andriamanitra,",
        "2": "dia ny vaovao tsara nambarany mialoha tamin\u2019ny alalan\u2019ny mpaminaniny, ao amin\u2019ny Soratra Masina.",
        "3": "Izany vaovao tsara izany dia momba ny Zanany, izay avy amin\u2019ny taranak\u2019i Davida raha araka ny nofo,",
        "4": "fa nambara tamin-kery ho Zanak\u2019Andriamanitra kosa raha araka ny fanahy masina, tamin\u2019izy natsangana tamin\u2019ny maty. Eny, tsy iza izany fa i Jesosy Kristy Tompontsika,",
        "5": "izay nahazoanay hatsaram-panahy tsy manam-paharoa sy fanendrena ho apostoly, mba hahatonga ny firenena rehetra hino ka hankat\u00f2, ho voninahitry ny anarany.",
        "6": "Ary voantso avy teo amin\u2019ireny firenena ireny koa ianareo mba ho an\u2019i Jesosy Kristy.",
        "7": "Ho anareo rehetra any Roma, izay malalan\u2019Andriamanitra sy voantso ho olona masina, Ho aminareo anie ny hatsaram-panahy tsy manam-paharoa sy ny fiadanana izay avy amin\u2019Andriamanitra Raintsika sy Jesosy Kristy Tompo!",
        "8": "Misaotra an\u2019Andriamanitro amin\u2019ny alalan\u2019i Jesosy Kristy aho aloha noho ny aminareo rehetra, satria re laza eran\u2019izao tontolo izao ny finoanareo.",
        "9": "Amin\u2019ny foko manontolo no anaovako fanompoana masina ho an\u2019Andriamanitra ka itoriako ny vaovao tsara momba ny Zanany. Ary Andriamanitra no vavolombeloko fa tsy mitsahatra mahatsiaro anareo amim-bavaka aho,",
        "10": "sady mitalaho mba ho tonga soa aman-tsara any aminareo ihany, raha sitrapon\u2019Andriamanitra.",
        "11": "Maniry mafy hahita anareo mantsy aho, mba hampita fanomezana ara-panahy aminareo. Amin\u2019izay dia ho mafy orina ianareo,",
        "12": "na, raha ny marimarina kokoa, dia hisy fifampaherezana eo amintsika, ka mba hampahery anareo ny finoako ary ny anareo kosa hampahery ahy.",
        "13": "Tsy tiako tsy ho fantatrareo anefa, ry rahalahy, fa efa imbetsaka aho no nikasa hankat\u1ef3 aminareo mba hahazoako vokatra eo aminareo koa, tahaka ny eo amin\u2019ny hafa firenena, kanefa voasakana aho hatramin\u2019izao.",
        "14": "Manan-trosa amiko ny Grika sy ny tsy Grika, ny hendry sy ny tsy hendry:",
        "15": "Koa marisika hitory ny vaovao tsara aminareo izay any Roma koa aho.",
        "16": "Fa tsy menatra noho ny vaovao tsara aho, fa herin\u2019Andriamanitra izy io ho famonjena izay rehetra mino, dia ny Jiosy aloha vao ny Grika koa.",
        "17": "Ary amin\u2019ny alalan\u2019ny vaovao tsara no ampiharihariana ny fahamarinan\u2019Andriamanitra. Izany dia vokatry ny fananana finoana ka vao mainka mampitombo finoana, araka ny voasoratra hoe: \u201cFa ny olo-marina dia ho velona noho ny finoany.\u201d",
        "18": "Fa aharihary avy any an-danitra ny fahatezeran\u2019Andriamanitra, dia ny fahatezerany amin\u2019ny asa ratsy sy ny tsy fahamarinana rehetra ataon\u2019ny olona, izay mampiasa fomba tsy marina mba hisakanana ny fahamarinana.",
        "19": "Miharihary eo amin\u2019izy ireo mantsy izay azo fantarina momba an\u2019Andriamanitra, satria nahariharin\u2019Andriamanitra taminy izany.",
        "20": "Fa ny toetrany tsy hita maso, izany hoe ny heriny mandrakizay sy ny maha Andriamanitra azy, dia hita mazava hatramin\u2019ny namoronana izao tontolo izao, satria hita amin\u2019ny zavatra nataony. Koa tsy afa-tsiny izy ireo,",
        "21": "satria nahalala an\u2019Andriamanitra, nefa tsy nanome voninahitra azy amin\u2019ny maha Andriamanitra azy sady tsy nisaotra azy. Fa nanjary poakaty ny fomba fisainany, ary nanjary maizina ny fony feno hadalana.",
        "22": "Na dia nanizingizina aza izy ireo fa hendry, dia nanjary adala,",
        "23": "ka ny voninahitr\u2019ilay Andriamanitra tsy mety lo dia nosoloany zavatra toy ny sarin\u2019olona mety lo sy toy ny sary mampiseho vorona sy biby manan-tongotra efatra ary biby mandady.",
        "24": "Koa navelan\u2019Andriamanitra hanao fahalotoana araka ny fanirian\u2019ny fony izy ireo, mba hahafa-baraka ny vatany.",
        "25": "Nanakalo ny fahamarinan\u2019Andriamanitra tamin\u2019ny lainga ireo, ka nanompo zavatra noforonina sy nivavaka tamin\u2019izany, fa tsy tamin\u2019ny Mpamorona, izay isaorana mandrakizay. Amena. *",
        "26": "Izany no antony namelan\u2019Andriamanitra azy hanaraka ny filan\u2019ny nofo mahafa-baraka, fa nanova ny fanao voajanahary ho amin\u2019ny fanao tsy voajanahary ny vehivavy teo aminy.",
        "27": "Torak\u2019izany koa fa na ny lehilahy aza namela ny fanao voajanahary amin\u2019ny vehivavy, ary nanjary narehitry ny filana mafy dia mafy hanao zava-betaveta teo amin\u2019izy samy lehilahy, ka nandray tao amin\u2019ny tenany ny valin\u2019izany rehetra izany, dia valiny sahaza azy noho ny fahadisoany.",
        "28": "Koa satria tsy sitrak\u2019izy ireo ny hahalala marina tsara an\u2019Andriamanitra, dia navelan\u2019Andriamanitra hanana toe-tsaina tsy ankasitrahany izy ireo, hanao zavatra tsy mendrika.",
        "29": "Feno ny tsy fahamarinana rehetra mantsy izy ireo, eny, feno ny haratsiam-panahy rehetra sy ny fitsiriritana rehetra ary ny faharatsiana rehetra, sady feno fialonana sy famonoana olona sy fifamaliana sy fitaka ary hasomparana. Mpibitsibitsika izy ireo,",
        "30": "mpanaratsy, mpankahala an\u2019Andriamanitra, mpanambany olona, mpanambony tena, matin-kambo, mpamorona zava-dratsy, tsy mpankat\u00f2 ray aman-dreny,",
        "31": "tsy misaina, tsy manaja fifanekena, tsy tia ny mpianakaviny, tsy misy antra.",
        "32": "Fantany tsara tokoa ilay didin\u2019Andriamanitra ara-drariny hoe mendrika ny ho faty izay mpanao ireo, nefa mbola manao ihany izy sady mankasitraka an\u2019izay mpanao izany koa."
    },
    "2": {
        "1": "Koa na iza na iza ianao, ralehilahy, dia tsy afa-tsiny ianao raha mitsara. Fa izay zavatra itsaranao ny hafa no anamelohanao ny tenanao, satria ianao izay mitsara io dia mpanao izany koa.",
        "2": "Fantatsika anefa fa manameloka an\u2019izay mpanao izany zavatra izany ny fitsaran\u2019Andriamanitra, izay fitsarana marina.",
        "3": "Heverinao ve, ralehilahy, fa ho afa-mandositra ny fitsaran\u2019Andriamanitra ianao izay mitsara an\u2019ireo mpanao izany zavatra izany, nefa ny tenanao mba manao ihany koa?",
        "4": "Sa hamavoinao ny harenan\u2019ny hatsaram-panahiny sy ny fandeferany ary ny fahari-pony, satria tsy fantatrao fa mitarika anao hibebaka ny hatsaram-panahiny?",
        "5": "Fa noho ny kirinao sy ny fonao tsy mibebaka no anangonanao fahatezerana ho anao ho amin\u2019ny andro fahatezerana sy fampiharihariana ny fitsarana marin\u2019Andriamanitra.",
        "6": "Ary hamaly ny tsirairay araka izay nataony avy izy:",
        "7": "Ho an\u2019izay mitady voninahitra sy haja ary maniry ny tsy ho lo, ka maharitra manao ny tsara, dia fiainana mandrakizay;",
        "8": "ho an\u2019ireo tia mifanditra sy tsy mankat\u00f2 ny fahamarinana fa mankat\u00f2 ny tsy fahamarinana kosa, dia fahavinirana sy fahatezerana,",
        "9": "sy fahoriana ary fijaliana, eny, ho an\u2019izay rehetra manao ratsy, eo amin\u2019ny Jiosy aloha vao ny Grika koa;",
        "10": "ho an\u2019izay rehetra manao ny tsara kosa, ho an\u2019ny Jiosy aloha vao ny Grika koa, dia voninahitra sy haja ary fiadanana.",
        "11": "Fa tsy mizaha tavan\u2019olona Andriamanitra.",
        "12": "Ho faty tsy manana lal\u00e0na, ohatra, izay rehetra nanota tsy nanana lal\u00e0na, fa hotsarain\u2019ny lal\u00e0na kosa izay rehetra nanota teo ambanin\u2019ny lal\u00e0na.",
        "13": "Ary tsy ny mpandre ny lal\u00e0na no marina eo anatrehan\u2019Andriamanitra, fa ny mpankat\u00f2 ny lal\u00e0na no hambara hoe marina.",
        "14": "Manao izay takin\u2019ny lal\u00e0na ny olona hafa firenena tsy manana lal\u00e0na, satria voajanahary aminy izany. Koa isaky ny manao izany ireny olona ireny, dia efa lal\u00e0na ho an\u2019ny tenany izy, na tsy manana lal\u00e0na aza.",
        "15": "Ny tenany mihitsy no mampiseho fa voasoratra ao am-pony ny votoatin\u2019ny lal\u00e0na, ary ny feon\u2019ny fieritreretany koa no vavolombelona miaraka aminy, ka ny eritreriny ihany no miampanga azy na manala tsiny azy mihitsy aza.",
        "16": "Izany no hitranga amin\u2019ny andro hitsaran\u2019Andriamanitra ny zava-miafin\u2019ny olombelona amin\u2019ny alalan\u2019i Kristy Jesosy, araka ny vaovao tsara toriko.",
        "17": "Jiosy ianao, ary mitoky amin\u2019ny lal\u00e0na sady manao an\u2019Andriamanitra ho reharehanao.",
        "18": "Ary fantatrao ny sitrapony ka ankasitrahanao izay tena tsara, satria ampianarina * ny Lal\u00e0na ianao.",
        "19": "Mino koa ianao fa ny tenanao dia mpitarika ny jamba, fahazavana ho an\u2019izay ao amin\u2019ny haizina,",
        "20": "mpananatra ny tsy misaina, mpampianatra ny zaza bodo, ary mahatakatra ny fototry * ny fahalalana sy ny fahamarinana ao amin\u2019ny Lal\u00e0na.",
        "21": "Raha izany \u00e0ry no izy, ianao izay mampianatra ny sasany io, mba mampianatra ny tenanao ve ianao? Ianao izay mitory hoe: \u201cAza mangalatra\u201d, mangalatra ihany ve ianao?",
        "22": "Ianao izay milaza hoe: \u201cAza manitsakitsa-bady\u201d, manitsakitsa-bady ihany ve ianao? Ianao izay mampiseho fankahalana ny sampy, mandroba tempoly ihany ve ianao?",
        "23": "Ianao izay manao ny lal\u00e0na ho reharehanao, manala baraka an\u2019Andriamanitra ihany ve ianao noho ianao mandika ny Lal\u00e0na?",
        "24": "Fa araka ny voasoratra, dia \u201ctevatevaina eo amin\u2019ny hafa firenena ny anaran\u2019Andriamanitra, noho ny aminareo.\u201d",
        "25": "Rehefa mitandrina ny lal\u00e0na ihany ianao vao mahasoa anao ny famorana. Fa raha mpandika lal\u00e0na kosa ianao, dia manjary tsy voafora indray ianao izay efa voafora io.",
        "26": "Koa raha mitandrina ny zavatra ara-drariny takin\u2019ny Lal\u00e0na ny olona tsy mifora, tsy efa anisan\u2019ny voafora ihany ve izy na dia tsy mifora aza?",
        "27": "Ary ny tsy mifora izay manatanteraka ny Lal\u00e0na, dia hanameloka anao izay mpandika lal\u00e0na na dia manana ny fehezan-dal\u00e0na an-tsoratra aza ianao sady voafora.",
        "28": "Fa tsy izay miseho et\u1ef3 ivelany no maha Jiosy ny olona iray, ary tsy ny famorana azy eo amin\u2019ny nofo no maha voafora azy.",
        "29": "Fa ny ao anaty no maha Jiosy azy, ary voafora fo izy ka ny fanahy no namorana azy, fa tsy ny fehezan-dal\u00e0na an-tsoratra. Koa tsy avy amin\u2019ny olona, fa avy amin\u2019Andriamanitra, ny fiderana izany olona izany."
    },
    "3": {
        "1": "Inona \u00e0ry no tombony ananan\u2019ny Jiosy, ary inona no soa azo avy amin\u2019ny famorana?",
        "2": "Maro be tokoa amin\u2019ny lafiny rehetra: Voalohany indrindra, dia izy ireo no nanankinana ny fanambarana masin\u2019Andriamanitra.",
        "3": "Koa ahoana \u00e0ry? Raha nisy tsy naneho finoana, moa ve ny tsy finoany mety hahafoana ny tsy fivadihan\u2019Andriamanitra?",
        "4": "Sanatria izany! Aoka Andriamanitra no ho hita fa marina ary ny olona rehetra kosa ho hita fa mpandainga, araka ny voasoratra hoe: \u201cMba ho hita fa marina ianao amin\u2019izay lazainao, ary handresy rehefa tsaraina.\u201d",
        "5": "Raha mampiharihary ny fahamarinan\u2019Andriamanitra anefa ny tsy fahamarinantsika, inona no holazaintsika? Tsy rariny ve ny ataon\u2019Andriamanitra rehefa mampihatra ny fahatezerany izy?\u2014Miteny toy ny fanaon\u2019ny olona aho.\u2014",
        "6": "Sanatria izany! Raha manao ny tsy rariny Andriamanitra, hataony ahoana no fitsara izao tontolo izao?",
        "7": "Raha noho ny laingako anefa no nahatonga ny fahamarinan\u2019Andriamanitra hisongadina kokoa ho voninahiny, nahoana aho no mbola tsaraina ho mpanota ihany?",
        "8": "Ary maninona moa raha miteny hoe: \u201cAndao hanao ratsy mba hiavian\u2019ny soa\u201d? Izany mantsy no fanendrikendrehana atao amintsika sy lazain\u2019ny sasany fa tenenintsika. Ara-drariny ny fanamelohana an\u2019ireny olona ireny.",
        "9": "Ahoana \u00e0ry? Manana tombony ve isika raha oharina amin\u2019ny hafa? Tsia dia tsia! Efa nohazavaintsika teo aloha hoe eo ambany fahefan\u2019ny ota avokoa na ny Jiosy na ny Grika,",
        "10": "araka ny voasoratra hoe: \u201cTsy misy olo-marina, na iray akory aza.",
        "11": "Tsy misy manan-tsaina, ary tsy misy mitady an\u2019Andriamanitra.",
        "12": "Efa nivily ho amin\u2019ny lalan-diso avokoa ny olona rehetra, ka samy tsy misy vidiny izy rehetra. Tsy misy manao izay tsara, na iray akory aza.\u201d",
        "13": "\u201cFasana misokatra ny tendany, ary ny lelany no amitahany.\u201d \u201cPoizin\u2019ny bibilava no ao ambadiky ny molony.\u201d",
        "14": "\u201cFeno ozona sy teny maharary ny vavany.\u201d",
        "15": "\u201cMailaka handatsa-dra ny tongony.\u201d",
        "16": "\u201cMisy faharavana sy fahoriana eny amin\u2019izay alehany,",
        "17": "ary tsy fantany ny lalan\u2019ny fiadanana.\u201d",
        "18": "\u201cTsy hitan\u2019izy ireo izay antony tokony hatahorana an\u2019Andriamanitra.\u201d",
        "19": "Fantatsika fa ny zava-drehetra lazain\u2019ny Lal\u00e0na dia ho an\u2019ireo eo ambanin\u2019ny Lal\u00e0na, mba ho voatampina ny vava rehetra ary mba hiharan\u2019ny sazy avy amin\u2019Andriamanitra izao tontolo izao.",
        "20": "Koa eo anatrehany, dia tsy hisy nofo hambara ho marina noho ny asan\u2019ny lal\u00e0na, fa ny lal\u00e0na no ahafantarana marina tsara ny atao hoe ota.",
        "21": "Araka izay nambaran\u2019ny Lal\u00e0na sy ny Mpaminany anefa, dia aseho ankehitriny fa afaka ny ho tonga olo-marina eo anatrehan\u2019Andriamanitra ny olona, nefa tsy amin\u2019ny alalan\u2019ny fitandremana ny lal\u00e0na.",
        "22": "Eny, afaka ny ho tonga olo-marina eo anatrehan\u2019Andriamanitra izy amin\u2019ny alalan\u2019ny finoana an\u2019i Jesosy Kristy, ary natao ho an\u2019izay rehetra manam-pinoana izany, fa tsy misy fanavahana.",
        "23": "Fa samy efa nanota ny rehetra ka tsy mahatratra ny voninahitr\u2019Andriamanitra.",
        "24": "Toy ny fanomezana maimaim-poana anefa ny fanambarana azy ireo ho marina noho ny hatsaram-panahiny tsy manam-paharoa, amin\u2019ny alalan\u2019ny fanafahana nentin\u2019ny vidim-panavotana naloan\u2019i Kristy Jesosy.",
        "25": "Fa natolotr\u2019Andriamanitra ho fanatitra fampihavanana izy, ka ny finoana ny rany no ahazoana izany fampihavanana izany. Nanao izany Andriamanitra mba hanehoana ny fahamarinany, noho izy namela ny fahotana fahiny tamin\u2019izy naneho fandeferana,",
        "26": "sy mba hanehoana ny fahamarinany amin\u2019izao fotoana izao, mba ho marina izy rehefa manambara fa marina ny olona mino an\u2019i Jesosy.",
        "27": "Aiza \u00e0ry ny fireharehana? Foana izany. Noho ny fanarahana ny lal\u00e0na ve? Tsia, fa noho ny lal\u00e0n\u2019ny finoana.",
        "28": "Mihevitra isika fa ambara hoe marina ny olona noho ny finoany, fa tsy noho ny asan\u2019ny lal\u00e0na.",
        "29": "Andriamanitry ny Jiosy ihany ve izy? Tsy Andriamanitry ny hafa firenena koa ve izy? Eny, an\u2019ny hafa firenena koa,",
        "30": "raha iray ihany tokoa Andriamanitra, izay hanambara fa marina ny voafora, noho ny finoany, ary hanambara fa marina ny tsy voafora, noho ny finoany ihany koa.",
        "31": "Foanantsika amin\u2019ny finoantsika \u00e0ry ve ny lal\u00e0na? Sanatria izany! Vao mainka kosa aza ataontsika mafy orina izy io."
    },
    "4": {
        "1": "Raha izany \u00e0ry, inona no holazaintsika momba an\u2019i Abrahama, razantsika ara-nofo?",
        "2": "Raha nambara fa marina noho izay nataony izy, ohatra, dia ho nanana antony nireharehana, saingy tsy afaka nirehareha teo imason\u2019Andriamanitra izy.",
        "3": "Fa inona no voalaza ao amin\u2019ny Soratra Masina? \u201cI Abrahama naneho finoana an\u2019i Jehovah, ka nekena ho isan\u2019ny olo-marina izy.\u201d",
        "4": "Ho an\u2019izay miasa, dia tsy mba hatsaram-panahy tsy manam-paharoa ny karama, fa trosa aloa aminy.",
        "5": "Etsy an-danin\u2019izany, ho an\u2019izay tsy manao asa nefa mino kosa, dia raisina ho fahamarinany ny finoany an\u2019ilay manambara ny ratsy fanahy ho marina.",
        "6": "I Davida koa nilaza fa sambatra izay olona heverin\u2019Andriamanitra ho marina na dia tsy vokatry ny zavatra nataony aza. Hoy izy:",
        "7": "\u201cSambatra izay voavela ny helony, ary voasarona ny fahotany.",
        "8": "Sambatra ny olona izay tsy hisain\u2019i Jehovah mihitsy ny fahotany.\u201d",
        "9": "Ho an\u2019ny voafora ihany \u00e0ry ve izany fahasambarana izany sa ho an\u2019ny tsy mifora koa? Hoy mantsy isika: \u201cNekena ho isan\u2019ny olo-marina i Abrahama noho ny finoany.\u201d",
        "10": "Ahoana \u00e0ry no nisehoan\u2019izany? Fony izy efa voafora sa fony izy mbola tsy voafora? Tsy fony izy efa voafora, fa fony izy mbola tsy voafora.",
        "11": "Ary nahazo famantarana izy, dia ny famorana, ho tombo-kasen\u2019ny fahamarinana noho ny finoana nananany fony izy mbola tsy voafora. Eny, nahazo ilay famantarana izy mba hahatongavany ho rain\u2019izay rehetra manam-pinoana nefa tsy voafora, ka hanekena an\u2019ireny ho isan\u2019ny olo-marina,",
        "12": "ary mba hahatongavany ho rain\u2019ny taranaka voafora, izany hoe tsy ireo mifikitra amin\u2019ny famorana ihany, fa ireo mitondra tena tsara mifanaraka amin\u2019ny finoana nananan\u2019i Abrahama raintsika koa, fony izy mbola tsy voafora.",
        "13": "Ary tsy ny lal\u00e0na, fa ny fahamarinana noho ny finoana, no nahazoan\u2019i Abrahama na ilay taranany ny fampanantenana handova tontolo iray.",
        "14": "Fa raha izay mifikitra amin\u2019ny lal\u00e0na no mpandova, dia ho efa natao tsinontsinona ny finoana, ary ho efa nofoanana ny fampanantenana.",
        "15": "Mahatonga ny fahatezeran\u2019Andriamanitra tokoa mantsy ny Lal\u00e0na. Fa rehefa tsy misy lal\u00e0na, dia tsy misy fandikan-dal\u00e0na.",
        "16": "Koa noho ny finoana no nahazoany ilay fampanantenana, araka ny hatsaram-panahy tsy manam-paharoa, mba ho azo antoka ilay fampanantenana ho an\u2019ny taranany manontolo, izany hoe tsy ireo mifikitra amin\u2019ny Lal\u00e0na ihany, fa ireo mifikitra amin\u2019ny finoan\u2019i Abrahama koa. Ary raintsika rehetra izy,",
        "17": "araka ny voasoratra hoe: \u201cNotendreko ho rain\u2019ny firenena maro ianao.\u201d Izany dia teo anatrehan\u2019Ilay ninoany, dia Andriamanitra izay mamelona ny maty ary miantso ny zavatra tsy misy ho toy ny misy.",
        "18": "Nanantena i Abrahama, na dia toa tsy nisy azony nantenaina intsony aza, ka nino fa mety ho tonga rain\u2019ny firenena maro izy, araka izay voalaza hoe: \u201cHo tahaka izany ny taranakao.\u201d",
        "19": "Ary na dia tsy nihanalemy aza ny finoany, dia noeritreretiny ihany ny vatany izay toy ny efa maty, satria efa zato taona teo ho eo. Noeritreretiny koa ny kibon\u2019i Saraha, izay kibo efa maty.",
        "20": "Efa nampanantena anefa Andriamanitra, ka tsy nisalasala noho ny tsy finoana i Abrahama, fa nanjary nahazo hery kosa noho ny finoany. Koa nanome voninahitra an\u2019Andriamanitra izy,",
        "21": "ary niaiky tanteraka fa hain\u2019Andriamanitra tanterahina izay nampanantenainy.",
        "22": "Koa \u201cnekena ho isan\u2019ny olo-marina izy.\u201d",
        "23": "Tsy ho azy ihany anefa no nanoratana hoe: \u201cNekena ho isan\u2019ny olo-marina izy\u201d,",
        "24": "fa ho antsika koa. Eny, natao ho antsika koa izany, satria mino an\u2019ilay nanangana an\u2019i Jesosy Tompontsika tamin\u2019ny maty isika.",
        "25": "Fa natolotra ho faty noho ny helotsika izy, ary natsangana tamin\u2019ny maty mba hanambarana fa marina isika."
    },
    "5": {
        "1": "Koa satria nambara ho marina isika ankehitriny noho ny finoana, dia aoka isika hitandro ny fihavanana amin\u2019Andriamanitra amin\u2019ny alalan\u2019i Jesosy Kristy Tompontsika.",
        "2": "Tamin\u2019ny alalany koa no nahafahantsika nanatona an\u2019Andriamanitra mba hahazoantsika izao hatsaram-panahy tsy manam-paharoa misy antsika izao, noho ny finoana. Aoka \u00e0ry isika hifaly noho ny fanantenana ny voninahitr\u2019Andriamanitra.",
        "3": "Ary tsy izany ihany fa aoka koa isika hifaly ao anatin\u2019ny fahoriana, satria fantatsika fa ny fahoriana mahatonga fiaretana,",
        "4": "ny fiaretana indray mahatonga fankasitrahan\u2019Andriamanitra, ny fankasitrahan\u2019Andriamanitra kosa mahatonga fanantenana,",
        "5": "ary ny fanantenana tsy mba mitondra fahadisoam-panantenana, satria ny fitiavan\u2019Andriamanitra efa naidina ao am-pontsika tamin\u2019ny alalan\u2019ny fanahy * masina, izay nomena antsika.",
        "6": "Fa fony isika mbola nalemy, dia maty ho an\u2019ny ratsy fanahy i Kristy, tamin\u2019ny fotoana voatondro.",
        "7": "Mahalana vao misy manaiky ho faty ho an\u2019ny olo-marina, fa angamba mety hisy ihany ho sahy ho faty ho an\u2019ny olona tsara fanahy.",
        "8": "Andriamanitra kosa anefa naneho ny fitiavany antsika, fa fony mbola mpanota isika, dia maty ho antsika i Kristy.",
        "9": "Koa vao mainka matoky isika fa hovonjena amin\u2019ny alalany ho afaka amin\u2019ny fahatezerana, satria nambara ho marina isika ankehitriny noho ny rany.",
        "10": "Fa raha fony mbola fahavalo aza isika no nampihavanina tamin\u2019Andriamanitra tamin\u2019ny nahafatesan\u2019ny Zanany, dia vao mainka hovonjena amin\u2019ny fahavelomany isika, amin\u2019izao efa nampihavanina tamin\u2019Andriamanitra izao.",
        "11": "Ary tsy izany ihany fa mifaly amin\u2019Andriamanitra koa isika amin\u2019ny alalan\u2019i Jesosy Kristy Tompontsika, izay nahazoantsika ny fampihavanana amin\u2019Andriamanitra, ankehitriny.",
        "12": "Koa tahaka ny nidiran\u2019ny ota avy tamin\u2019ny olona iray ho amin\u2019izao tontolo izao, ary avy tamin\u2019ny ota no nidiran\u2019ny fahafatesana, ka niely tamin\u2019ny olona rehetra ny fahafatesana, satria samy efa nanota izy rehetra...",
        "13": "Ary teo amin\u2019izao tontolo izao ny fahotana mandra-pahatongan\u2019ny Lal\u00e0na. Tsy misy olona ampangaina ho manota anefa rehefa tsy misy lal\u00e0na.",
        "14": "Na izany aza dia nanjaka hatramin\u2019i Adama ka hatramin\u2019i Mosesy ny fahafatesana, eny, na teo amin\u2019ireo tsy nanao fahotana toy ny an\u2019i Adama aza, dia i Adama izay misy itoviana amin\u2019ilay ho avy.",
        "15": "Tsy mitovy amin\u2019ny vokatry ny heloka anefa ny vokatry ny fanomezana. Fa raha ny heloky ny olona iray no nahafaty ny maro, dia vao mainka kosa nitondra soa be dia be ho an\u2019ny maro ny hatsaram-panahy tsy manam-paharoa sy ny fanomezana maimaim-poana avy amin\u2019Andriamanitra, mbamin\u2019ny hatsaram-panahy tsy manam-paharoan\u2019ny olona iray, dia i Jesosy Kristy.",
        "16": "Ary tsy mba mitovy amin\u2019ny vokatry ny fahotan\u2019ny olona iray ny vokatry ny fanomezana maimaim-poana. Fa ny fitsarana noho ny heloka iray dia niteraka fanamelohana, fa ilay fanomezana noho ny heloky ny maro kosa, dia nahatonga ny olona hambara ho marina.",
        "17": "Fa raha noho ny heloky ny olona iray no nanjakan\u2019ny fahafatesana tamin\u2019ny alalan\u2019io olona io, dia vao mainka ho velona ka hanjaka amin\u2019ny alalan\u2019ny olona iray, dia i Jesosy Kristy, ireo mahazo be dia be amin\u2019ny hatsaram-panahy tsy manam-paharoa sy ny fahamarinana, izay fanomezana maimaim-poana.",
        "18": "Ary tahaka ny nanamelohana ny karazan\u2019olona rehetra noho ny heloka iray, no anambarana azy rehetra ho marina ho amin\u2019ny fiainana, noho ny asa fanamarinana iray.",
        "19": "Fa tahaka ny nahatongavan\u2019ny maro ho mpanota noho ny tsy nankatoavan\u2019ny olona iray, no hahatongavan\u2019ny maro ho marina noho ny nankatoavan\u2019ny olona iray.",
        "20": "Ary tonga koa ny Lal\u00e0na mba hampisehoana fa be dia be ny heloka. Teo amin\u2019izay nisian\u2019ny ota be dia be anefa, dia vao mainka be dia be ny hatsaram-panahy tsy manam-paharoa.",
        "21": "Inona no kendrena amin\u2019izany? Mba ho tahaka ny nanjakan\u2019ny ota sy ny fahafatesana, no hanjakan\u2019ny hatsaram-panahy tsy manam-paharoa koa amin\u2019ny alalan\u2019ny fanambarana ho marina, izay hahazoana fiainana mandrakizay amin\u2019ny alalan\u2019i Jesosy Kristy Tompontsika."
    },
    "6": {
        "1": "Koa inona \u00e0ry no holazaintsika? Hanota foana ve isika mba hitomboan\u2019ny hatsaram-panahy tsy manam-paharoa?",
        "2": "Sanatria izany! Koa satria efa maty isika raha ny amin\u2019ny ota, ahoana no mbola hahavelona antsika amin\u2019ny ota ihany?",
        "3": "Sa tsy fantatrareo fa isika rehetra izay natao batisa ho amin\u2019i Kristy Jesosy, dia natao batisa ho amin\u2019ny fahafatesany?",
        "4": "Koa niara-nalevina taminy isika rehefa natao batisa ho amin\u2019ny fahafatesany, mba ho tahaka ny nananganana an\u2019i Kristy tamin\u2019ny maty tamin\u2019ny alalan\u2019ny voninahitry ny Ray, no handehanantsika koa ao amin\u2019ny fiainam-baovao.",
        "5": "Fa raha lasa tafaray amin\u2019i Kristy ao amin\u2019ny fahafatesana toy ny azy isika, dia azo antoka fa ho tafaray aminy koa ao amin\u2019ny fitsanganana toy ny azy.",
        "6": "Fantatsika mantsy fa niara-nofantsihana taminy ny toetrantsika taloha, mba tsy ho afa-manao na inona na inona ny vatantsika feno ota. Amin\u2019izay dia tsy ho mpanompon\u2019ny ota intsony isika.",
        "7": "Ary izay maty dia afaka madiodio amin\u2019ny fahotany.",
        "8": "Ankoatra izany, raha miara-maty amin\u2019i Kristy isika, dia mino fa hiara-belona aminy koa.",
        "9": "Fantatsika mantsy fa tsy ho faty intsony i Kristy amin\u2019izao izy efa natsangana tamin\u2019ny maty izao, eny, tsy manjaka aminy intsony ny fahafatesana.",
        "10": "Raha ny amin\u2019ny fahafatesana nanjo azy, dia maty indray mandeha monja izy mba hanesorana ny ota. Fa raha ny amin\u2019ny fiainana iainany kosa, dia velona ho an\u2019Andriamanitra izy.",
        "11": "Toy izany koa ianareo: Hevero ho efa maty tokoa ny tenanareo raha ny amin\u2019ny ota, fa velona ho an\u2019Andriamanitra kosa, noho i Kristy Jesosy.",
        "12": "Koa aza mamela ny ota hanjaka foana eo amin\u2019ny vatanareo mety maty, mba tsy hanarahanareo ny filan\u2019ny vatanareo.",
        "13": "Ary aoka ny vatanareo tsy hatolotrareo ho an\u2019ny ota ho fitaovam-piadian\u2019ny tsy fahamarinana. Fa atolory ho an\u2019Andriamanitra kosa ny tenanareo izay toy ny efa maty fa velona ankehitriny, eny, atolory azy ny vatanareo ho fitaovam-piadian\u2019ny fahamarinana.",
        "14": "Koa aza avela hanjaka eo aminareo ny ota, satria tsy ambanin\u2019ny lal\u00e0na ianareo fa nanehoana hatsaram-panahy tsy manam-paharoa.",
        "15": "Koa ahoana \u00e0ry? Hanota ve isika satria tsy ambanin\u2019ny lal\u00e0na fa nanehoana hatsaram-panahy tsy manam-paharoa? Sanatria izany!",
        "16": "Tsy fantatrareo angaha fa raha manolo-tena ho mpanompon\u2019ny olona iray ianareo ka mankat\u00f2 azy, dia lasa mpanompony satria mankat\u00f2 azy, izany hoe, na mpanompon\u2019ny ota izay mitarika ho amin\u2019ny fahafatesana, na mpanompon\u2019ny fankatoavana izay mitarika ho amin\u2019ny fahamarinana?",
        "17": "Isaorana anefa Andriamanitra fa na mpanompon\u2019ny ota aza ianareo taloha, dia tonga mpankat\u00f2 amin\u2019ny fonareo, eny, mpankat\u00f2 ilay karazam-pampianarana nankinina taminareo.",
        "18": "Koa tonga mpanompon\u2019ny fahamarinana ianareo, satria novotsorana ho afaka tamin\u2019ny ota.",
        "19": "Mampiasa teny azon\u2019ny olona aho noho ny fahalemen\u2019ny nofonareo: Nanolotra ny vatanareo ho mpanompon\u2019ny fahalotoana sy ny fandikan-dal\u00e0na mantsy ianareo taloha mba handikana lal\u00e0na, koa atolory toy izany koa ny vatanareo ankehitriny ho mpanompon\u2019ny fahamarinana mba hahazoana fahamasinana.",
        "20": "Fa fony mpanompon\u2019ny ota ianareo, dia tsy nofehezin\u2019ny fahamarinana.",
        "21": "Vokatra inona \u00e0ry no azonareo tamin\u2019izany fotoana izany? Vokatra mahamenatra anareo ankehitriny, fa fahafatesana no hiafarany.",
        "22": "Koa satria efa novotsorana ho afaka tamin\u2019ny fahotana ianareo ka tonga mpanompon\u2019Andriamanitra ankehitriny, dia ny fahamasinanareo no vokatra azonareo, ary amin\u2019ny farany dia fiainana mandrakizay.",
        "23": "Fa fahafatesana no tambin\u2019ny ota, ary fiainana mandrakizay amin\u2019ny alalan\u2019i Kristy Jesosy Tompontsika kosa no fanomezana omen\u2019Andriamanitra."
    },
    "7": {
        "1": "Ry rahalahy, tsy fantatrareo ve fa fehezin\u2019ny Lal\u00e0na ny olona raha mbola velona koa? Olona mahafantatra ny lal\u00e0na ianareo no iresahako.",
        "2": "Voafatotry ny lal\u00e0na amin\u2019ny vadiny, ohatra, ny vehivavy, raha mbola velona koa ny vadiny. Fa raha maty kosa ny vadiny, dia afaka amin\u2019ny lal\u00e0n\u2019ny vadiny izy.",
        "3": "Koa raha mbola velona \u00e0ry ny vadiny, dia holazaina hoe mpanitsakitsa-bady izy raha lasa vadin\u2019olon-kafa. Fa raha maty kosa ny vadiny, dia afaka amin\u2019ny lal\u00e0n\u2019ny vadiny izy, ka tsy mpanitsakitsa-bady raha lasa vadin\u2019olon-kafa.",
        "4": "Toy izany koa ianareo, ry rahalahiko: Tamin\u2019ny alalan\u2019ny vatan\u2019i Kristy, dia maty ianareo raha ny amin\u2019ny Lal\u00e0na mba ho lasa vadin\u2019olon-kafa, eny, ho vadin\u2019ilay natsangana tamin\u2019ny maty. Amin\u2019izay isika dia hamokatra ho an\u2019Andriamanitra.",
        "5": "Fa fony nanaraka ny filan\u2019ny nofo isika, dia niasa tao amin\u2019ny vatantsika ny filan-dratsy izay nahariharin\u2019ny Lal\u00e0na, mba hamokarantsika ho an\u2019ny fahafatesana.",
        "6": "Fa ankehitriny kosa dia afaka amin\u2019ny Lal\u00e0na isika, satria efa maty ny amin\u2019izay nihazonana mafy antsika, mba ho mpanompo amin\u2019ny heviny vaovao isika noho ny fanahy masina, fa tsy amin\u2019ny heviny taloha noho ny fehezan-dal\u00e0na an-tsoratra.",
        "7": "Inona \u00e0ry no holazaintsika? Ota ve ny Lal\u00e0na? Sanatria izany! Tsy ho nahafantatra ny ota anefa aho raha tsy noho ny Lal\u00e0na. Ohatra, tsy ho fantatro ny fitsiriritana, raha tsy ny Lal\u00e0na no nanao hoe: \u201cAza mitsiriritra.\u201d",
        "8": "Fa noho ny didy, dia nahita hirika hampisy fitsiriritana isan-karazany tato anatiko ny ota. Fa maty ny ota raha tsy misy lal\u00e0na.",
        "9": "Raha ny marina, dia velona tsy nanan-dal\u00e0na aho fahiny. Rehefa tonga anefa ny didy, dia velona indray ny ota, fa izaho kosa maty.",
        "10": "Ary ny didy izay natao hitondra fiainana, dia hitako fa, hay, natao hitondra fahafatesana.",
        "11": "Fa noho ny didy koa, dia nahita hirika hamitahana ahy ny ota, ka namono ahy tamin\u2019ny alalan\u2019ny didy.",
        "12": "Koa masina ny Lal\u00e0na, ary masina ny didy, sady ara-drariny no tsara.",
        "13": "Koa izay tsara \u00e0ry ve no nanjary fahafatesana ho ahy? Sanatria izany! Fa ny ota no nahafaty ahy, mba hampisehoana fa izy io dia ota miteraka fahafatesana ho ahy amin\u2019ny alalan\u2019izay tsara, sy mba hahatongavan\u2019ny ota ho tena ratsy tokoa, amin\u2019ny alalan\u2019ny didy.",
        "14": "Fantatsika mantsy fa avy amin\u2019Andriamanitra ny Lal\u00e0na. Izaho kosa anefa nofo, namidy ho andevon\u2019ny ota.",
        "15": "Fa tsy fantatro izay ataoko. Tsy izay sitrako mantsy no ataoko fanao, fa izay halako indray no ataoko.",
        "16": "Raha izay tsy sitrako anefa no ataoko, dia ekeko fa tsara ny Lal\u00e0na.",
        "17": "Tsy ny tenako intsony anefa no manatanteraka izany, fa ny ota izay mitoetra ato anatiko.",
        "18": "Fantatro mantsy fa tsy misy zavatra tsara mitoetra ato anatiko, izany hoe ato amin\u2019ny nofoko. Fa ato anatiko ihany ny faniriana, saingy ny hahatanteraka izay tsara no tsy ato.",
        "19": "Tsy ny tsara izay sitrako mantsy no ataoko, fa ny ratsy izay tsy sitrako no ataoko fanao.",
        "20": "Koa raha izay tsy sitrako no ataoko, dia tsy izaho intsony no manatanteraka izany, fa ny ota mitoetra ato anatiko.",
        "21": "Hitako amin\u2019ny tenako \u00e0ry izao lal\u00e0na izao: Rehefa te hanao izay tsara aho, dia ato anatiko ihany ny ratsy.",
        "22": "Tena mahafinaritra ahy ny lal\u00e0n\u2019Andriamanitra, araka ny toetra maha izy ahy,",
        "23": "nefa ao amin\u2019ny vatako dia ahitako lal\u00e0na hafa miady amin\u2019ny lal\u00e0n\u2019ny saiko sady mitondra ahy ho babon\u2019ny lal\u00e0n\u2019ny ota ao amin\u2019ny vatako.",
        "24": "Indrisy! Olo-mahantra aho! Iza no hanafaka ahy amin\u2019ity vatako ity, satria izy ity no mitarika ahy ho amin\u2019izany fahafatesana izany?",
        "25": "Hisaorana anie Andriamanitra, noho izy mamonjy ahy amin\u2019ny alalan\u2019i Jesosy Kristy Tompontsika! Koa mpanompon\u2019ny lal\u00e0n\u2019Andriamanitra \u00e0ry aho raha ny amin\u2019ny saiko, fa mpanompon\u2019ny lal\u00e0n\u2019ny ota kosa raha ny amin\u2019ny nofoko."
    },
    "8": {
        "1": "Koa tsy mahazo fanamelohana \u00e0ry izay tafaray amin\u2019i Kristy Jesosy.",
        "2": "Efa nanafaka anao tamin\u2019ny lal\u00e0n\u2019ny ota sy fahafatesana mantsy ny lal\u00e0n\u2019ny fanahy. Io fanahy io dia manome fiainana ao amin\u2019i Kristy Jesosy.",
        "3": "Fa nisy zavatra tsy vitan\u2019ny Lal\u00e0na, satria nampahalemy azy ny nofo. Noho izany, dia nanameloka ny ota ao amin\u2019ny nofo Andriamanitra ka naniraka ny Zanany izay nanam-pitoviana tamin\u2019ny nofo mpanota, mba hanesorana ny ota,",
        "4": "ka hahafahantsika hanatanteraka ny zavatra ara-drariny takin\u2019ny Lal\u00e0na, dia isika izay tsy mandeha araka ny nofo, fa araka ny fanahy.",
        "5": "Fa ny olona araka ny nofo dia mampifantoka ny sainy amin\u2019ny zavatry ny nofo, fa ny olona araka ny fanahy kosa mampifantoka ny sainy amin\u2019ny zavatry ny fanahy.",
        "6": "Fa ny fampifantohana ny saina amin\u2019ny nofo dia midika ho fahafatesana, ary ny fampifantohana ny saina amin\u2019ny fanahy kosa midika ho fiainana sy fiadanana,",
        "7": "satria fandrafiana an\u2019Andriamanitra ny fampifantohana ny saina amin\u2019ny nofo. Sady tsy eo ambanin\u2019ny lal\u00e0n\u2019Andriamanitra mantsy ny nofo, no tsy mety ho toy izany.",
        "8": "Koa tsy afaka mahazo sitraka amin\u2019Andriamanitra \u00e0ry ny olona araka ny nofo.",
        "9": "Tsy araka ny nofo anefa ianareo, fa araka ny fanahy, raha mitoetra ao anatinareo tokoa ny fanahin\u2019Andriamanitra. Fa raha misy tsy manana ny fanahin\u2019i Kristy, dia tsy an\u2019i Kristy izy.",
        "10": "Raha tafaray aminareo i Kristy, na dia maty aza ny vatanareo noho ny ota, dia mitondra fiainana kosa ny fanahy masina noho ny fahamarinana.",
        "11": "Koa raha mitoetra ao anatinareo ny fanahin\u2019ilay nanangana an\u2019i Jesosy tamin\u2019ny maty, dia hamelona ny vatanareo mety maty ilay nanangana an\u2019i Kristy Jesosy tamin\u2019ny maty, ary amin\u2019ny alalan\u2019ny fanahiny izay mitoetra ao anatinareo no hanaovany izany.",
        "12": "Koa tsy voatery hiaina araka ny nofo na hanatanteraka ny faniriany intsony isika, ry rahalahy.",
        "13": "Fa ho faty tokoa ianareo raha velona araka ny nofo. Ho velona kosa anefa ianareo raha ny fanahy no amonoanareo ny fanaon\u2019ny nofo.",
        "14": "Fa izay rehetra tarihin\u2019ny fanahin\u2019Andriamanitra no zanak\u2019Andriamanitra.",
        "15": "Tsy mitondra anareo ho amin\u2019ny fanandevozana ny fanahin\u2019Andriamanitra, * sady tsy mampisy tahotra, fa mahatonga anareo hatsangana ho zanaka kosa. Ary io fanahy io no mahatonga antsika hiantso mafy hoe: \u201cAba, * Ray \u00f4!\u201d",
        "16": "Ny fanahin\u2019Andriamanitra * sy ny saintsika dia miara-manaporofo fa zanak\u2019Andriamanitra isika.",
        "17": "Raha zanaka \u00e0ry isika, dia mpandova koa: Eny tokoa, mpandova an\u2019Andriamanitra, fa mpiara-mandova amin\u2019i Kristy kosa, raha miara-mijaly aminy isika mba homem-boninahitra miaraka aminy koa.",
        "18": "Koa heveriko ho tsinontsinona ny fijaliana amin\u2019izao fotoana ankehitriny izao, raha oharina amin\u2019ny voninahitra izay efa haharihary amin\u2019ny alalantsika.",
        "19": "Fa ny zavaboary dia miandry fatratra ny fampiharihariana an\u2019ireo zanak\u2019Andriamanitra.",
        "20": "Fa navela ho tonga zava-poana ny zavaboary, nefa tsy noho ny sitrapony fa noho ny sitrapon\u2019ilay namela izany hitranga. Eny, navela hitranga izany, miorina amin\u2019izao fanantenana izao:",
        "21": "Ny zavaboary koa dia hafahana amin\u2019ny fanandevozan\u2019ny fahalovana, ka hanana ny fahafahana be voninahitr\u2019ireo zanak\u2019Andriamanitra.",
        "22": "Fantatsika mantsy fa mbola miara-mitoloko sy miara-mijaly foana ny zavaboary rehetra mandraka ankehitriny.",
        "23": "Ankoatra izany, dia mitoloko ao am-po koa isika izay manana ny voaloham-bokatra, izany hoe ny fanahy, sady miandry fatratra ny fananganana antsika ho zanaka sy ny fanafahana antsika amin\u2019ny vatantsika, amin\u2019ny alalan\u2019ny vidim-panavotana.",
        "24": "Fa novonjena isika rehefa nanana izany fanantenana izany. Ny fanantenana zavatra efa hita anefa dia tsy fanantenana, fa ahoana no mbola anantenan\u2019ny olona an\u2019izay efa hitany?",
        "25": "Fa raha manantena izay tsy hitantsika isika, dia miandry azy io hatrany ka miaritra.",
        "26": "Ary toy izany koa fa tonga hanampy antsika noho ny fahalementsika ny fanahy. Izao mantsy no olana: Tokony hivavaka isika nefa tsy fantatsika akory izay tokony hangatahintsika. Miangavy ho antsika anefa ny fanahy rehefa mitoloko ao am-po tsy miloaka isika.",
        "27": "Fa fantatr\u2019ilay mpandinika ny fo izay lazain\u2019ny fanahy, satria araka ny sitrapon\u2019Andriamanitra ny fiangavian\u2019ny fanahy ho an\u2019ny olona masina.",
        "28": "Ary fantatsika fa ny zava-drehetra ataon\u2019Andriamanitra dia ataony miara-miasa mba hahasoa an\u2019ireo tia azy, dia ireo voantso araka ny fikasany.",
        "29": "Ireo nekeny voalohany mantsy no notendreny mialoha koa hanahaka an\u2019ilay modely, dia ny Zanany, mba ho lahimatoa amin\u2019ny rahalahy maro ny Zanaka.",
        "30": "Ankoatra izany, dia ireo efa notendreny mialoha no nantsoiny koa, ary ireo nantsoiny no nambarany ho marina koa, ary ireo nambarany ho marina no nomeny voninahitra koa.",
        "31": "Inona \u00e0ry no holazaintsika ny amin\u2019izany? Raha momba antsika Andriamanitra, iza no hanohitra antsika?",
        "32": "Tsy mba niaro ny Zanany izy, fa nanolotra azy hamonjy antsika rehetra. Koa nahoana no tsy homeny antsika amin-katsaram-panahy miaraka aminy koa ny zavatra hafa rehetra?",
        "33": "Iza no hiampanga ireo voafidin\u2019Andriamanitra? Fa Andriamanitra no Ilay manambara azy ireo ho marina.",
        "34": "Iza \u00e0ry no hanameloka azy ireo? Tsy misy, satria i Kristy Jesosy efa maty sy natsangana tamin\u2019ny maty, ary izy ilay eo ankavanan\u2019Andriamanitra sy miangavy ho antsika.",
        "35": "Inona no hampisaraka antsika amin\u2019ny fitiavan\u2019i Kristy? Fahoriana ve, sa fijaliana, sa fanenjehana, sa hanoanana, sa fitanjahana, sa loza, sa sabatra?",
        "36": "Araka ny voasoratra hoe: \u201cVonoina ho faty mandrakariva izahay noho ny aminao, ary toy ny ondry haripaka no fiheverana anay.\u201d",
        "37": "Mifanohitra amin\u2019izany kosa, fa mivoaka ho mpandresy tanteraka isika amin\u2019izany rehetra izany, amin\u2019ny alalan\u2019ilay tia antsika.",
        "38": "Fa matoky aho fa na fahafatesana, na fiainana, na anjely, na fitondram-panjakana, na zavatra ankehitriny, na zavatra ho avy, na hery,",
        "39": "na ny ambony, na ny ambany, na zavaboary hafa, dia tsy hisy hahasaraka antsika amin\u2019ny fitiavan\u2019Andriamanitra, izay aseho amin\u2019ny alalan\u2019i Kristy Jesosy Tompontsika."
    },
    "9": {
        "1": "Milaza ny marina ao amin\u2019i Kristy aho. Tsy mandainga aho, satria na ny feon\u2019ny fieritreretako na ny tenako dia samy vavolombelona araka ny fanahy masina,",
        "2": "fa malahelo mafy sy ory foana aho ato am-poko ato.",
        "3": "Fa iriko raha izaho no ho tafasaraka amin\u2019i Kristy ka ho voaozona ho solon\u2019ireo rahalahiko, eny, ireo havako araka ny nofo,",
        "4": "dia ny Israelita. Izy ireo no natsangana ho zanaka, sy nomena voninahitra, nanaovana ny fifanekena, ary nomena ny Lal\u00e0na sy ny fanompoana masina ary ny fampanantenana.",
        "5": "Izy ireo koa no taranak\u2019ireo razambe, ary avy amin\u2019izy ireo no nipoiran\u2019i Kristy araka ny nofo. Hisaorana mandrakizay anie Andriamanitra, izay ambonin\u2019ny rehetra! Amena.",
        "6": "Tsy toy ny hoe foana anefa ny tenin\u2019Andriamanitra. Fa tsy izay rehetra avy amin\u2019ny Israely no tena \u201cIsraely.\u201d",
        "7": "Ary tsy hoe zanaka avokoa izy ireo na dia taranak\u2019i Abrahama aza, fa voasoratra hoe: \u201cAmin\u2019ny alalan\u2019i Isaka no hiavian\u2019ilay hantsoina hoe \u2018taranakao.\u2019\u201d",
        "8": "Izany hoe, tsy ny zanaka ao amin\u2019ny nofo no tena zanak\u2019Andriamanitra, fa ny zanaky ny fampanantenana no heverina ho taranaka.",
        "9": "Fa toy izao ilay teny fampanantenana: \u201cHo avy aho amin\u2019ny herintaona toy izao, ary hanan-janakalahy i Saraha.\u201d",
        "10": "Tsy tamin\u2019izay ihany anefa ilay fampanantenana fa tamin\u2019i Rebeka niteraka kambana tamin\u2019ny lehilahy iray koa, izay tsy iza fa i Isaka razantsika:",
        "11": "Fa fony mbola tsy teraka ireo kambana ary mbola tsy nanao tsara na ratsy,\u2014mba hiankina mandrakariva amin\u2019Ilay miantso, fa tsy amin\u2019izay ataon\u2019ny olona, ny fikasan\u2019Andriamanitra momba ny fifidianana azy ireo,\u2014",
        "12": "dia izao no nolazaina tamin\u2019i Rebeka: \u201cNy zokiny hanompo ny zandriny\u201d,",
        "13": "araka ny voasoratra hoe: \u201cTiako i Jakoba, fa i Esao kosa halako.\u201d",
        "14": "Inona \u00e0ry no holazaintsika? Misy tsy rariny ve amin\u2019Andriamanitra? Sanatria izany!",
        "15": "Fa hoy izy tamin\u2019i Mosesy: \u201cHamindra fo amin\u2019izay hamindrako fo aho, ary hangoraka an\u2019izay hangorahako.\u201d",
        "16": "Koa tsy miankina amin\u2019izay maniry na amin\u2019izay mihazakazaka \u00e0ry izany, fa miankina kosa amin\u2019Andriamanitra izay mamindra fo.",
        "17": "Fa hoy ny Soratra Masina momba an\u2019i Farao: \u201cNoho izao indrindra no mbola namelako anao ho velona: Mba ho amin\u2019ny alalanao no hampisehoako ny heriko, ary mba hambara eran-tany ny anarako.\u201d",
        "18": "Koa izay tiany hamindrana fo \u00e0ry no amindrany fo, ary izay tiany havela ho mafy hatoka no avelany ho mafy hatoka.",
        "19": "Hilaza amiko \u00e0ry ianao hoe: \u201cNahoana izy no mbola manome tsiny ihany? Fa iza no nahatohitra ny sitrapony voambara mazava?\u201d",
        "20": "Fa iza tokoa moa ianao, ralehilahy, no hamalivaly an\u2019Andriamanitra? Izay novolavolaina ve hilaza amin\u2019ilay namolavola azy hoe: \u201cNahoana ianao no nanao ahy toy izao?\u201d",
        "21": "Fa ny mpanefy tanimanga angaha moa tsy manana fahefana amin\u2019ny tanimanga, ka vongan-tanimanga iray ihany no hanaovany zavatra iray hohajaina ary iray tsy hohajaina?",
        "22": "Ahoana raha toa Andriamanitra ka nandefitra sy be fahari-po tamin\u2019ny fanaky ny fahatezerana izay mendrika haringana, na dia te hampiseho ny fahatezerany sy hampahafantatra ny heriny aza izy?",
        "23": "Ahoana raha nanao izany izy mba hampahafantarany ny harenan\u2019ny voninahiny amin\u2019ny fanaky ny famindram-po, izay nomaniny mialoha hahazo voninahitra,",
        "24": "dia isika izay nantsoiny, tsy avy tamin\u2019ny Jiosy ihany, fa avy tamin\u2019ny hafa firenena koa?",
        "25": "Izany dia araka ny nolazainy koa ao amin\u2019ny bokin\u2019i Hosea hoe: \u201cIzay tsy oloko no hantsoiko hoe \u2018oloko\u2019, ary ilay tsy malala no hantsoiko hoe \u2018malala\u2019,",
        "26": "ary any amin\u2019izay nilazana tamin\u2019izy ireo hoe: \u2018Tsy oloko ianareo\u2019, no hiantsoana azy ireo hoe: \u2018Zanak\u2019ilay Andriamanitra velona.\u2019\u201d",
        "27": "Tsy izay ihany fa izao koa no antsoantson\u2019i Isaia momba ny Israely: \u201cNa dia mety ho toy ny fasika any an-dranomasina aza ny isan\u2019ny zanak\u2019Israely, dia ny sisa tavela no hovonjena.",
        "28": "Fa i Jehovah dia hanao ampamoaka ny velona eto an-tany, ka hamita izany haingana.\u201d",
        "29": "Araka ny nambaran\u2019i Isaia mialoha koa hoe: \u201cRaha tsy i Jehovah Tompon\u2019ny tafika no namela taranaka ho antsika, dia ho efa tonga tahaka an\u2019i Sodoma isika, ary ho efa natao tahaka an\u2019i Gomora.\u201d",
        "30": "Inona \u00e0ry no holazaintsika? Fa na tsy nikatsaka ny fahamarinana aza ny hafa firenena, dia nahatratra ny fahamarinana, izany hoe ilay fahamarinana avy amin\u2019ny finoana.",
        "31": "Fa ny Israely kosa, na nikatsaka lal\u00e0n\u2019ny fahamarinana aza, dia tsy nahatanteraka ny lal\u00e0na.",
        "32": "Fa nahoana? Satria tsy tamin\u2019ny finoana no nikatsahany azy, fa tamin\u2019izay nataony. Tafintohina izy ireo noho ilay \u201cvato mahatafintohina\u201d,",
        "33": "araka ny voasoratra hoe: \u201cMametraka vato mahatafintohina sy vatolampy mahalavo ao Ziona aho, nefa tsy ho diso fanantenana izay mino azy io.\u201d"
    },
    "10": {
        "1": "Ry rahalahy, ny sitraky ny foko sy ny italahoako amin\u2019Andriamanitra ho azy ireo dia ny mba hahazoany famonjena.",
        "2": "Fa mijoro ho vavolombelona aho fa mafana fo ho an\u2019Andriamanitra izy ireo, saingy tsy araka ny fahalalana marina tsara.",
        "3": "Koa satria tsy nahalala ny fahamarinan\u2019Andriamanitra izy fa nitady hanamarina ny tenany, dia tsy nanaiky ny fahamarinan\u2019Andriamanitra.",
        "4": "Fa Kristy no faran\u2019ny Lal\u00e0na, mba hambara ho marina izay rehetra mino.",
        "5": "Nanoratra mantsy i Mosesy fa izay manao ny fahamarinana avy amin\u2019ny Lal\u00e0na no ho velona amin\u2019ny alalan\u2019izany.",
        "6": "Izao kosa no voalaza momba ny fahamarinana avy amin\u2019ny finoana: \u201cAza manao anakampo hoe: \u2018Iza no hiakatra any an-danitra?\u2019, izany hoe mba hampidina an\u2019i Kristy,",
        "7": "na hoe: \u2018Iza no hidina any amin\u2019ny lavaka mangitsokitsoka?\u2019, izany hoe mba hampiakatra an\u2019i Kristy avy any amin\u2019ny maty.\u201d",
        "8": "Inona anefa no lazain\u2019ny Soratra Masina? \u201cEo akaikinao, izany hoe eo am-bavanao sy ao am-ponao ny teny\u201d, dia ny \u201ctenin\u2019ny\u201d finoana izay torinay.",
        "9": "Fa raha ambaranao ampahibemaso izany \u2018teny eo am-bavanao\u2019 izany ka lazainao fa i Jesosy no Tompo, ary inoanao ao am-po fa Andriamanitra efa nanangana azy tamin\u2019ny maty, dia hovonjena ianao.",
        "10": "Fa amin\u2019ny fo no inoana mba hahatongavana ho olo-marina, ary amin\u2019ny vava no anaovana fanambarana ampahibemaso mba hahazoana famonjena.",
        "11": "Hoy mantsy ny Soratra Masina: \u201cTsy hisy ho diso fanantenana izay mino azy.\u201d",
        "12": "Fa tsy misy fahasamihafana ny Jiosy sy ny Grika. Iray ihany mantsy ny Tompo izay ambonin\u2019izy rehetra, sady manome be dia be ho an\u2019izay rehetra miantso azy.",
        "13": "Fa \u201cizay rehetra miantso ny anaran\u2019i Jehovah no hovonjena.\u201d",
        "14": "Hataon\u2019izy ireo ahoana anefa no fiantso izay tsy inoany? Ary hataony ahoana no fino izay olona tsy reny? Ary hataony ahoana no fandre raha tsy misy mitory?",
        "15": "Ary hataony ahoana no fitory raha tsy nirahina? Araka ny voasoratra hoe: \u201cTsara tarehy er\u1ef3 ny tongotr\u2019ireo mitory ny vaovao tsara momba ny zava-tsoa!\u201d",
        "16": "Na izany aza, dia tsy izy rehetra no nankat\u00f2 ny vaovao tsara. Fa hoy i Isaia: \u201cJehovah \u00f4, iza no mba nino ny zavatra reny taminay?\u201d",
        "17": "Koa ny finoana dia avy amin\u2019izay re, ary izay re kosa dia avy amin\u2019ny teny momba an\u2019i Kristy.",
        "18": "Manontany anefa aho hoe: Sao tsy nahare izy ireo? Raha ny marina, dia \u201cefa nivoaka eran-tany ny feony, ary efa tonga hatrany amin\u2019ny faran\u2019ny tany onenana ny teny lazainy.\u201d",
        "19": "Manontany anefa aho hoe: Sao tsy nahalala ny Israely? Voalohany, dia hoy i Mosesy: \u201cHataoko izay hialonanareo ny tsy firenena, ary hataoko izay hampahatezitra mafy anareo amin\u2019izay firenena adaladala.\u201d",
        "20": "Fa i Isaia aza tena sahy nilaza hoe: \u201cHitan\u2019izay tsy nitady ahy aho, ary niseho tamin\u2019izay tsy niantso ahy.\u201d",
        "21": "Hoy kosa izy ny amin\u2019ny Israely: \u201cTontolo andro no namelarako ny tanako tamin\u2019ny vahoaka izay sady tsy mankat\u00f2 no mamalivaly.\u201d"
    },
    "11": {
        "1": "Koa manontany aho hoe: Nolavin\u2019Andriamanitra angaha ny vahoakany? Sanatria izany! Fa izaho koa mba Israelita, taranak\u2019i Abrahama, avy amin\u2019ny fokon\u2019i Benjamina.",
        "2": "Tsy nolavin\u2019Andriamanitra ny vahoakany, izay nekeny voalohany indrindra. Fa tsy fantatrareo angaha izay voalaza ao amin\u2019ny Soratra Masina ny amin\u2019i Elia, rehefa niangavy an\u2019Andriamanitra hamely ny Israely izy?",
        "3": "\u201cJehovah \u00f4, novonoin\u2019izy ireo ho faty ny mpaminaninao, narodany ny alitaranao, ary izaho irery sisa, nefa mbola mifofo ny aiko * koa izy ireo.\u201d",
        "4": "Inona anefa no nambaran\u2019Andriamanitra taminy? \u201cIzaho efa namela olona fito arivo ho ahy, dia izay tsy nandohalika tamin\u2019i Bala.\u201d",
        "5": "Ary toy izany koa fa mbola misy sisa tavela ihany ankehitriny, dia ireo voafidy noho ny hatsaram-panahy tsy manam-paharoa.",
        "6": "Raha noho ny hatsaram-panahy tsy manam-paharoa izany, dia tsy noho ny ataon\u2019ny olona intsony. Raha tsy izany, dia tsy ho hatsaram-panahy tsy manam-paharoa intsony ilay hatsaram-panahy.",
        "7": "Ahoana \u00e0ry? Tsy azon\u2019ny Israely izay tena notadiaviny fatratra, fa ireo voafidy no nahazo izany. Ny hafa kosa nanjary tsy nihontsina,",
        "8": "araka ny voasoratra hoe: \u201cEfa nataon\u2019Andriamanitra renoky ny torimaso lalina izy ireo, ary nomeny maso mba tsy hahitany sy sofina mba tsy handrenesany, mandraka androany.\u201d",
        "9": "Hoy koa i Davida: \u201cAoka ny latabatr\u2019izy ireo ho fandrika sy vela-pandrika sy vato mahatafintohina ary famaizana.",
        "10": "Aoka ho jamba ny masony ka tsy hahita, ary ataovy mivokoka foana izy.\u201d",
        "11": "Koa manontany aho hoe: Sao tafintohina izy ireo ka lavo tanteraka? Sanatria izany! Noho ny fahadisoan\u2019izy ireo anefa no amonjena ny olona hafa firenena, mba hampialona azy.",
        "12": "Raha harena ho an\u2019izao tontolo izao \u00e0ry ny fahadisoan\u2019izy ireo, ary harena ho an\u2019ny olona hafa firenena ny fihenany, koa mainka fa ny isany feno!",
        "13": "Ianareo hafa firenena indray izao no iresahako. Koa satria apostoly ho an\u2019ny hafa firenena tokoa aho, dia mankalaza ny fanompoako,",
        "14": "raha mba misy hahafahako hampialona ireo mpiray firenena amiko ka hamonjeko ny sasany aminy.",
        "15": "Fa raha midika ho fampihavanana an\u2019izao tontolo izao amin\u2019Andriamanitra ny fanariana azy ireo, moa ve ny fandraisana azy ireo tsy midika ho fiainana ho an\u2019ireo efa maty?",
        "16": "Ankoatra izany, raha masina ny ampahany amin\u2019ny koba atao voaloham-bokatra, dia masina koa ilay koba manontolo. Ary raha masina ny fakan\u2019ny hazo, dia masina koa ny sampany.",
        "17": "Izao anefa: Notapahina ny sampany sasany, nefa ianao na dia olivadia aza, dia natao grefy teo amin\u2019izay sisa tavela, ka nanjary nandray soa tamin\u2019ny fakan\u2019ilay oliva koa, dia ilay fakany be menaka. Koa raha izany no izy,",
        "18": "dia aza mirehareha amin\u2019ireo sampany efa tapaka. Raha mirehareha aminy anefa ianao, dia tsarovy fa tsy ianao no mitondra ny fakany, fa ny fakany no mitondra anao.",
        "19": "Hilaza \u00e0ry ianao hoe: \u201cNisy sampany notapahina mba hahafahana hanao grefy ahy.\u201d",
        "20": "Eny, marina izany! Noho ny tsy finoany anefa no nanapahana azy ireo, fa noho ny finoanao kosa no ijoroanao. Aza mihevi-tena ho ambony intsony, fa matahora.",
        "21": "Fa raha tsy nitsimbina ny tena sampany Andriamanitra, dia tsy hitsimbina anao koa.",
        "22": "Jereo \u00e0ry fa sady tsara fanahy Andriamanitra no hentitra. Hentitra izy amin\u2019izay lavo, fa tsara fanahy kosa aminao, raha mbola miezaka ny ho mendrika ny hatsaram-panahiny ihany ianao. Raha tsy izany, dia hokapaina koa ianao.",
        "23": "Hatao grefy koa izy ireo raha miala amin\u2019ny tsy finoany, fa hain\u2019Andriamanitra ny manao grefy azy indray.",
        "24": "Notapahina tamin\u2019ny olivadia ianao ka natao grefy tamin\u2019ilay oliva nambolena, na dia tsy izany aza no fanao. Koa raha ianao aza natao toy izany, mainka fa izy ireo izay tena sampany no hatao grefy amin\u2019ilay oliva nisy azy!",
        "25": "Mba tsy hiheveranareo tena ho hendry, ry rahalahy, dia tsy tiako tsy ho fantatrareo izao zava-miafina masina izao: Nisy tsy nihontsina ny Israely, mandra-pahafenon\u2019ny isan\u2019ny hafa firenena izay niditra,",
        "26": "ary izany no fomba hamonjena ny Israely rehetra, araka ny voasoratra hoe: \u201cHivoaka avy ao Ziona ny mpanafaka ka hampiala an\u2019i Jakoba amin\u2019ny fanao ratsiny.",
        "27": "Ary izany no fifanekena ataoko amin\u2019izy ireo, rehefa esoriko ny fahotany.\u201d",
        "28": "Marina fa raha ny amin\u2019ny vaovao tsara, dia fahavalon\u2019Andriamanitra izy ireo mba handraisanareo soa, fa raha ny amin\u2019ny fifidianan\u2019Andriamanitra kosa, dia malalany izy ireo noho ny amin\u2019ny razany.",
        "29": "Tsy hanenenan\u2019Andriamanitra mantsy ny fanomezana sy ny fiantsoana nataony.",
        "30": "Fa tsy nankat\u00f2 an\u2019Andriamanitra ianareo fahiny, nefa namindrana fo ankehitriny noho ny tsy nankatoavan\u2019izy ireo.",
        "31": "Dia toy izany koa fa tsy nankat\u00f2 izy ireo ankehitriny, hany ka amindrana fo ianareo, mba hamindrana fo koa izy ireo.",
        "32": "Fa Andriamanitra nanidy azy rehetra tao anatin\u2019ny tsy fankatoavana, mba hamindrany fo amin\u2019izy rehetra.",
        "33": "Lalina tokoa ny harenan\u2019Andriamanitra sy ny fahendreny ary ny fahalalany! Tsy takatry ny saina tokoa ny fitsarany ary tsy hay fantarina ny lalany!",
        "34": "Fa \u201ciza no nanjary nahafantatra ny sain\u2019i Jehovah, ary iza no lasa mpanoro hevitra azy?\u201d",
        "35": "Na, \u201ciza no nanome azy aloha, ka tsy maintsy valiany koa avy eo?\u201d",
        "36": "Fa avy aminy ny zava-drehetra, ary izy no nampisy izany sady ho azy izany. Ho azy anie ny voninahitra mandrakizay! Amena."
    },
    "12": {
        "1": "Koa miangavy anareo aho, ry rahalahy, noho ny fangoraham-pon\u2019Andriamanitra, mba hatolotrareo ny tenanareo ho sorona velona sy masina ary ankasitrahan\u2019Andriamanitra. Izany dia fanompoana masina ampiasanareo ny sainareo.",
        "2": "Ary aza manaiky intsony hovolavolain\u2019ity tontolo ity, fa miov\u00e0 ka havaozy ny sainareo, mba handinihanareo tsara ka hamantaranareo ny sitrapon\u2019Andriamanitra, izay tsara sady ankasitrahana no tonga lafatra.",
        "3": "Fa noho ny hatsaram-panahy tsy manam-paharoa naseho tamiko, dia izao no lazaiko amin\u2019ny olona rehetra eo aminareo: Aza mihevi-tena mihoatra noho izay tokony hoheverina, fa rehefa mieritreritra kosa, dia mba ataovy tanjona ny ho tonga olona misaina tsara, araka ny fatram-pinoana nozarain\u2019Andriamanitra taminy avy.",
        "4": "Fa manana rantsambatana maro isika eo amin\u2019ny vatana iray, nefa tsy mitovy ny asan\u2019izy rehetra.",
        "5": "Toy izany koa isika, na maro aza, dia vatana iray tafaray amin\u2019i Kristy, sady rantsambatana mifampiankina.",
        "6": "Nahazo fanomezana samy hafa isika, arakaraka ny hatsaram-panahy tsy manam-paharoa naseho tamintsika: Raha faminaniana, dia aoka isika haminany araka ny finoana nozaraina tamintsika.",
        "7": "Raha fanompoana, dia aoka isika hanohy izany fanompoana izany. Ary izay mampianatra, dia aoka izy hanohy izany fampianarany izany.",
        "8": "Izay mananatra, dia aoka izy hanohy izany fananarany izany. Izay mizara, dia aoka izy hanao izany ka halala-tanana. Izay mitarika, dia aoka izy hanao izany amim-pahazotoana. Izay mamindra fo, dia aoka izy hanao izany amim-pifaliana.",
        "9": "Aoka tsy hisy fihatsarambelatsihy ny fitiavanareo. Ankahalao ny ratsy, mifikira amin\u2019ny tsara.",
        "10": "Aoka ianareo hifaneho firaiketam-po lalina raha ny amin\u2019ny fitiavan-drahalahy. Aoka ianareo ho loha laharana raha ny amin\u2019ny fifanomezam-boninahitra.",
        "11": "Aza malaina amin\u2019izay ataonareo. Aoka ianareo harehitry ny fanahy. Manompoa an\u2019i Jehovah.",
        "12": "Mifalia amin\u2019ny fanantenana. Miareta fahoriana. Mahareta amin\u2019ny vavaka.",
        "13": "Mba anomezo amin\u2019izay anananareo ny olona masina, araka izay ilainy. Miezaha ho tia mandray vahiny.",
        "14": "Aoka ianareo hirary soa mandrakariva ho an\u2019izay manenjika anareo, eny, aoka hirary soa fa tsy hanozona.",
        "15": "Miaraha mifaly amin\u2019izay mifaly, ary miaraha mitomany amin\u2019izay mitomany.",
        "16": "Aoka ny fomba fihevitrareo ny hafa hitovy amin\u2019ny fomba fihevitrareo ny tenanareo. Aza manambony tena fa mikatsaha zavatra tsotra. Aoka ianareo tsy hihevi-tena ho hendry.",
        "17": "Aza mamaly ratsy ny ratsy, na amin\u2019iza na amin\u2019iza. Manaova izay tsara eo imason\u2019ny olona rehetra.",
        "18": "Raha azo atao, ka mbola miankina aminareo koa, dia mihav\u00e0na amin\u2019ny olona rehetra.",
        "19": "Aza mamaly faty, ry malala, fa omeo toerana ny fahatezeran\u2019Andriamanitra, fa voasoratra hoe: \u201cAhy ny famaliana. Izaho no hamaly, hoy i Jehovah.\u201d",
        "20": "Fa \u201craha noana ny fahavalonao dia omeo sakafo, ary raha mangetaheta izy, omeo zavatra hosotroiny, satria ny fanaovanao izany dia hanalefaka ny hamafin\u2019ny fony, toy ny hoe mampivangongo vainafo eo ambony lohany ianao.\u201d",
        "21": "Aza manaiky ho resin\u2019ny ratsy, fa reseo foana amin\u2019ny tsara ny ratsy."
    },
    "13": {
        "1": "Aoka ny olona * rehetra samy hanaiky ny manam-pahefana, fa tsy misy fahefana afa-tsy izay avy amin\u2019Andriamanitra. Eny, napetrak\u2019Andriamanitra eo amin\u2019ny toerany avy ny manam-pahefana.",
        "2": "Koa izay manohitra ny fahefana dia manohitra ny lamina napetrak\u2019Andriamanitra. Ary hahazo fanamelohana ho an\u2019ny tenany ireo manohitra ny lamina napetrak\u2019Andriamanitra.",
        "3": "Fa ny mpitondra dia tsy atahoran\u2019izay manao ny tsara, fa atahoran\u2019izay manao ratsy. Tianao \u00e0ry ve ny tsy hatahotra ny fahefana? Ataovy foana izay tsara, dia hahazo dera avy aminy ianao.",
        "4": "Fa mpanompon\u2019Andriamanitra hitondra soa ho anao izy. Raha manao ratsy anefa ianao, dia matahora fa misy antony matoa mitondra ny sabatra izy. Fa mpanompon\u2019Andriamanitra izy sady mpamaly an\u2019ireo mpanao ratsy, ka hampihatra ny fahatezeran\u2019Andriamanitra amin\u2019ireny.",
        "5": "Koa misy antony tsy maintsy anekenareo fahefana \u00e0ry, tsy noho izany fahatezerana izany ihany, fa noho ny feon\u2019ny fieritreretanareo koa.",
        "6": "Izany koa no antony andoavanareo hetra, fa mpanompon\u2019Andriamanitra miasa ho an\u2019ny besinimaro izy ireo, ary manao izany foana.",
        "7": "Aloavy amin\u2019izy rehetra \u00e0ry izay tokony ho azy avy: Ny hetra ho an\u2019izay mitaky hetra, ny haba ho an\u2019izay mitaky haba, ny tahotra ho an\u2019izay tokony hatahorana, ny haja ho an\u2019izay tokony hohajaina.",
        "8": "Aoka tsy hisy trosan\u2019olona any aminareo, afa-tsy ny fifankatiavanareo, fa izay tia ny mpiara-belona aminy dia efa manatanteraka ny lal\u00e0na.",
        "9": "Fa ny fehezan-dal\u00e0na hoe: \u201cAza manitsakitsa-bady, aza mamono olona, aza mangalatra, aza mitsiriritra\u201d, mbamin\u2019izay didy hafa rehetra, dia efa voafintina amin\u2019izao teny izao: \u201cTiavo ny namanao tahaka ny tenanao.\u201d",
        "10": "Ny fitiavana tsy manisy ratsy ny namana, koa ny fitiavana no fanatanterahana ny lal\u00e0na.",
        "11": "Eny, ataovy izany, satria fantatrareo izao fotoana misy antsika izao, fa efa tonga izao ny ora tokony hifohazanareo amin\u2019ny torimaso. Fa ankehitriny ny famonjena antsika dia akaiky noho ny tamin\u2019ny fotoana nahatongavantsika ho mpino.",
        "12": "Efa ho lasa ny alina, ka efa manakaiky ny andro. Aoka \u00e0ry isika hanaisotra ny asan\u2019ny haizina, ka hitafy ny fitaovam-piadian\u2019ny mazava.",
        "13": "Aoka isika hitondra tena tsara toy ny amin\u2019ny andro, ka hifady ny lanonana feno filibana sy ny fibobohan-toaka, ny firaisana ara-nofo tsy ara-dal\u00e0na sy ny fitondran-tena baranahiny, ary ny fifamaliana sy ny fialonana.",
        "14": "Tafio kosa ny toetran\u2019i Jesosy Kristy Tompo, ary aza manao tetika hanomezana fahafaham-po ny fanirian\u2019ny nofo."
    },
    "14": {
        "1": "Raiso tsara izay malemy finoana, fa aza mitsara ny fisalasalana ao anatiny.",
        "2": "Ny iray manana finoana mamela azy hihinana ny zava-drehetra. Fa ilay malemy kosa tsy mihinana afa-tsy legioma.",
        "3": "Aoka izay mihinana tsy hanamavo an\u2019izay tsy mihinana, ary aoka izay tsy mihinana tsy hitsara an\u2019izay mihinana, fa Andriamanitra efa nandray tsara azy.",
        "4": "Fa iza moa ianao no hitsara ny mpiasa an-tranon\u2019ny hafa? Eo anoloan\u2019ny mpampiasa azy no ijoroany na ahalavoany. Eny tokoa, hajoro izy, fa afaka mampijoro azy i Jehovah.",
        "5": "Ny iray mihevitra ny andro iray ho ambony noho ny hafa, fa ny iray kosa mihevitra izany ho toy ny andro rehetra ihany. Aoka \u00e0ry ny tsirairay samy hatoky tanteraka ao an-tsainy ao.",
        "6": "Izay mitandrina ny andro dia mitandrina izany ho voninahitr\u2019i Jehovah. Ary izay mihinana dia mihinana ho voninahitr\u2019i Jehovah, satria misaotra an\u2019Andriamanitra izy. Ary izay tsy mihinana dia ho voninahitr\u2019i Jehovah koa no tsy hihinanany, nefa misaotra an\u2019Andriamanitra ihany izy.",
        "7": "Tsy misy amintsika tokoa velona ho an\u2019ny tenany fotsiny, ary tsy misy maty ho an\u2019ny tenany fotsiny.",
        "8": "Fa raha velona isika, dia velona ho an\u2019i Jehovah, ary raha maty isika, dia maty ho an\u2019i Jehovah. Koa na velona isika na maty, dia an\u2019i Jehovah.",
        "9": "Fa ho amin\u2019izany no nahafatesan\u2019i Kristy sy nahavelomany indray, mba ho Tompon\u2019ny maty sy ny velona izy.",
        "10": "Nahoana anefa ianao no mitsara ny rahalahinao? Ary nahoana koa ianao no manamavo ny rahalahinao? Fa samy hijoro eo anatrehan\u2019ny fitsaran\u2019Andriamanitra isika rehetra.",
        "11": "Fa voasoratra hoe: \u201c\u2018Raha velona koa aho\u2019, hoy i Jehovah, \u2018dia izaho no handohalehan\u2019ny lohalika rehetra, ary hanaiky ampahibemaso an\u2019Andriamanitra ny lela rehetra.\u2019\u201d",
        "12": "Koa samy hataon\u2019Andriamanitra ampamoaka isika tsirairay avy.",
        "13": "Noho izany, dia aoka isika tsy hifampitsara intsony, fa aoka kosa mba ho izao no fanapahan-kevitrareo: Ny tsy hametraka vato mahatafintohina na zavatra mahasolafaka eo anoloan\u2019ny rahalahy.",
        "14": "Mahafantatra sady miaiky ao amin\u2019i Jesosy Tompo aho fa tsy misy zavatra maloto ka hoe ilay izy mihitsy no efa maloto. Fa rehefa heverin\u2019ny olona ho maloto ny zavatra iray, vao maloto aminy izany.",
        "15": "Fa raha ny sakafo no mahatonga ny rahalahinao halahelo, dia tsy manao zavatra araka ny fitiavana intsony ianao. Aza ny sakafo haninao no animbanao azy, fa efa maty hamonjy azy i Kristy.",
        "16": "Koa aza avela hanaratsiana anareo \u00e0ry ny tsara ataonareo.",
        "17": "Fa ny fanjakan\u2019Andriamanitra dia tsy midika hoe fihinanana sy fisotroana, fa fahamarinana sy fihavanana ary fifaliana amin\u2019ny alalan\u2019ny fanahy masina kosa.",
        "18": "Fa izay manompo an\u2019i Kristy amin\u2019izany lafiny izany, dia ankasitrahan\u2019Andriamanitra sady ankasitrahan\u2019ny olona.",
        "19": "Aoka \u00e0ry isika hiezaka hampisy fihavanana sy hifampahery.",
        "20": "Aza ravana intsony amin\u2019izay sakafo ny asan\u2019Andriamanitra. Marina fa madio ny zava-drehetra, nefa ratsy ho an\u2019ny olona iray ny mihinana raha mahatafintohina izany.",
        "21": "Tsara ny tsy mihinan-kena na misotro divay na manao izay hahatafintohina ny rahalahinao.",
        "22": "Izay zavatra inoanao, dia ampiharo amin\u2019ny tenanao eo imason\u2019Andriamanitra. Sambatra ny olona izay tsy manamelo-tena amin\u2019ny fanapahan-keviny.",
        "23": "Fa raha misalasala izy, dia efa voaheloka sahady raha mihinana, satria tsy amim-pinoana no ihinanany. Fahotana tokoa mantsy izay rehetra tsy atao amim-pinoana."
    },
    "15": {
        "1": "Isika izay matanjaka anefa dia tokony hizaka ny fahalemen\u2019izay tsy matanjaka, fa tsy hanao izay mahafaly ny tenantsika.",
        "2": "Aoka isika samy hanao izay mahafaly ny namany amin\u2019izay tsara, dia izay mampahery azy.",
        "3": "Na i Kristy aza mantsy tsy nanao izay nahafaly ny tenany. Izany dia araka ny voasoratra hoe: \u201cMihatra amiko ny latsa nataon\u2019ireo nandatsa anao.\u201d",
        "4": "Fa izay rehetra voasoratra taloha dia nosoratana ho fianarantsika, mba hananantsika fanantenana amin\u2019ny alalan\u2019ny fiaretantsika sy ny fampiononana avy ao amin\u2019ny Soratra Masina.",
        "5": "Ilay Andriamanitra manome fiaretana sy fampiononana anie hahatonga anareo samy hanana ilay toe-tsaina mitovy amin\u2019izay nananan\u2019i Kristy Jesosy,",
        "6": "mba hiray saina ianareo ka ho vava iray ihany no hankalazanareo an\u2019ilay Andriamanitra sady Rain\u2019i Jesosy Kristy Tompontsika!",
        "7": "Nandray tsara antsika i Kristy, koa mifandraisa tsara tahaka izany koa ianareo, ho voninahitr\u2019Andriamanitra.",
        "8": "Ary lazaiko fa tena tonga mpanompon\u2019izay voafora tokoa i Kristy, mba hanaporofoana fa marina Andriamanitra, sy mba hanamafisana ny fampanantenana nataony tamin\u2019ny razan\u2019izy ireo,",
        "9": "ary mba hankalazan\u2019ny hafa firenena an\u2019Andriamanitra noho ny famindram-pony, araka ny voasoratra hoe: \u201cKoa izany no hanekeko anao ampahibemaso eo amin\u2019ireo firenena sy hanaovako hira fiderana ho an\u2019ny anaranao.\u201d",
        "10": "Ary hoy koa Izy: \u201cMifalia ianareo hafa firenena sy ny vahoakan\u2019Andriamanitra.\u201d",
        "11": "Ary koa hoe: \u201cMider\u00e0 an\u2019i Jehovah, ry firenena rehetra, ary aoka hidera azy ny vahoaka rehetra.\u201d",
        "12": "Ary hoy indray i Isaia: \u201cHisy fakan\u2019i Jese, ary hisy hitsangana hitondra ny hafa firenena, ka izy no hantenain\u2019ny hafa firenena.\u201d",
        "13": "Ilay Andriamanitra manome fanantenana anie hameno anareo amin\u2019ny fifaliana sy ny fiadanana rehetra noho ny finoanareo, mba hitombo be ny fanantenanareo noho ny herin\u2019ny fanahy masina!",
        "14": "Fa matoky ny aminareo koa aho, ry rahalahiko, hoe feno hatsaran-toetra koa ianareo, satria feno ny fahalalana rehetra ianareo. Matoky koa aho fa afaka mifananatra koa ianareo.",
        "15": "Manoratra aminareo amin\u2019ny fomba mivantana kokoa momba ny zavatra sasany anefa aho, toy ny hoe mampahatsiahy anareo indray. Noho ny hatsaram-panahy tsy manam-paharoa nasehon\u2019Andriamanitra tamiko no anaovako izany.",
        "16": "Nanehoana hatsaram-panahy mantsy aho mba ho tonga mpanompo ho an\u2019ny besinimaro, eny, mpanompon\u2019i Kristy Jesosy ho an\u2019ny hafa firenena, ka hanao ilay asa masina momba ny vaovao tsaran\u2019Andriamanitra. Amin\u2019izay ireo hafa firenena dia ho fanatitra ankasitrahana izay hamasinina amin\u2019ny alalan\u2019ny fanahy masina.",
        "17": "Koa manana antony ifaliana ao amin\u2019i Kristy Jesosy aho, raha ny amin\u2019ny fanompoako an\u2019Andriamanitra.",
        "18": "Fa tsy ho sahy hilaza na inona na inona aho, afa-tsy izay notanterahin\u2019i Kristy tamin\u2019ny alalako mba hankatoavan\u2019ny hafa firenena. Eny, notanterahiny izany tamin\u2019izay nolazaiko sy nataoko,",
        "19": "tamin\u2019ny herin\u2019ny famantarana sy zava-mahagaga, ary tamin\u2019ny herin\u2019ny fanahy masina, hany ka vitako tsara ny fitoriana ny vaovao tsara momba an\u2019i Kristy, tany Jerosalema sy ny faritra rehetra hatrany Ilyrikiona.",
        "20": "Tamin\u2019izany, dia nataoko ho tanjona tokoa ny tsy hitory ny vaovao tsara tany amin\u2019izay efa nandrenesana ny anaran\u2019i Kristy, mba tsy hanorenako eo ambonin\u2019ny fototra efa napetraky ny hafa.",
        "21": "Izany dia araka ny voasoratra hoe: \u201cIreo tsy nilazana momba azy no hahita, ary ireo tsy nandre no hahafantatra.\u201d",
        "22": "Koa voasakana imbetsaka tsy ho tonga tany aminareo aho.",
        "23": "Tsy manana faritany tsy voatory intsony anefa aho ankehitriny any amin\u2019ireo faritra ireo, sady efa naniry mafy hatramin\u2019ny taona maromaro ny ho any aminareo.",
        "24": "Koa rehefa ho any Espaina aho, dia manantena indrindra amin\u2019ny diako ho any, ny hahita anareo sy ny haterinareo lavidavitra, rehefa mba avy miaraka kely aminareo.",
        "25": "Madiva ho any Jerosalema anefa aho izao mba hanompo ny olona masina.",
        "26": "Fa sitrak\u2019ireo any Makedonia sy at\u1ef3 Akaia ny hizara ny fananany ka hanao fanomezana ho an\u2019izay mahantra amin\u2019ny olona masina any Jerosalema.",
        "27": "Marina fa sitrak\u2019izy ireo ny hanao izany, nefa koa trosa tokony hefain\u2019izy ireo aminy izany. Fa raha nahazo tamin\u2019ny harena ara-panahin\u2019ny olona masina ny hafa firenena, dia mba adidiny kosa ny manompo azy ka manome izay ilainy ara-nofo.",
        "28": "Koa rehefa vitako izany ka tongako tsara any amin\u2019ny olona masina izany fanomezana izany, dia hiainga ho any Espaina aho ka handalo any aminareo.",
        "29": "Fantatro koa fa rehefa tonga any aminareo aho, dia hitondra fitahiana feno avy amin\u2019i Kristy, ho anareo.",
        "30": "Koa mampirisika anareo aho, ry rahalahy, amin\u2019ny alalan\u2019i Jesosy Kristy Tompontsika sy ny fitiavana avy amin\u2019ny fanahy, mba hiara-miezaka amiko ianareo hivavaka amin\u2019Andriamanitra ho ahy,",
        "31": "mba hanafahana ahy amin\u2019ireo tsy mpino any Jodia, ary mba hankasitrahan\u2019ny olona masina any Jerosalema ilay fanompoana ataoko.",
        "32": "Amin\u2019izay dia samy ho velombelona na izaho na ianareo rehefa tonga any aminareo amim-pifaliana aho, noho ny sitrapon\u2019Andriamanitra.",
        "33": "Ho aminareo rehetra anie ilay Andriamanitry ny fiadanana! Amena."
    },
    "16": {
        "1": "Ampahafantariko anareo i Foiby anabavintsika, izay mpanompo ao amin\u2019ny fiangonana any Kenkrea,",
        "2": "mba handraisanareo tsara azy ao amin\u2019ny Tompo, araka izay mendrika handraisana ny olona masina, ary mba hanampianareo azy amin\u2019izay ilany anareo. Fa izy koa dia mpiaro olona maro, eny, mpiaro ahy koa aza.",
        "3": "Mampamangy any amin\u2019i Priska sy Akoila, mpiara-miasa amiko ao amin\u2019i Kristy Jesosy.",
        "4": "Nanao vivery ny ainy hamonjena ahy * mantsy izy mivady ireo. Koa tsy izaho ihany no misaotra azy fa ny fiangonana rehetra any amin\u2019ny hafa firenena koa.",
        "5": "Ary mampamangy any amin\u2019ny fiangonana ao an-tranon\u2019izy mivady. Mampamangy any amin\u2019i Epaineto malalako, izay voaloham-bokatra tany Azia ho an\u2019i Kristy.",
        "6": "Mampamangy any amin\u2019i Maria, izay nanao asa mafy maro ho anareo.",
        "7": "Mampamangy any amin\u2019i Androniko sy Jonia, havako sy niara-nigadra tamiko, izay samy tsara laza eo amin\u2019ny apostoly sady efa tafaray amin\u2019i Kristy talohako.",
        "8": "Mampamangy any amin\u2019i Ampliato, malalako ao amin\u2019ny Tompo.",
        "9": "Mampamangy any amin\u2019i Orbano, mpiara-miasa amintsika ao amin\u2019i Kristy, sy Staky malalako.",
        "10": "Mampamangy any amin\u2019i Apela, ilay ankasitrahana ao amin\u2019i Kristy. Mampamangy any amin\u2019ireo anisan\u2019ny ankohonan\u2019i Aristobolo.",
        "11": "Mampamangy any amin\u2019i Herodiona havako. Mampamangy any amin\u2019ireo anisan\u2019ny ankohonan\u2019i Narsisy izay ao amin\u2019ny Tompo.",
        "12": "Mampamangy any amin\u2019i Tryfena sy Tryfosa, vehivavy miasa mafy ao amin\u2019ny Tompo. Mampamangy any amin\u2019i Persy anabavy malalantsika, fa nanao asa mafy maro tao amin\u2019ny Tompo izy.",
        "13": "Mampamangy any amin\u2019i Rofosy, ilay voafidy ao amin\u2019ny Tompo, sy any amin\u2019ny reniny sady reniko.",
        "14": "Mampamangy any amin\u2019i Asynkrito, Flegona, Hermesy, Patroba, Herma, mbamin\u2019ireo rahalahy miaraka amin\u2019izy ireo.",
        "15": "Mampamangy any amin\u2019i Filologo sy Jolia, Nerea sy ny anabaviny, sy Olympa, ary ny olona masina rehetra miaraka amin\u2019izy ireo.",
        "16": "Mifampiarahab\u00e0 amin\u2019ny oroka masina. Mampamangy anareo avokoa ireo fiangonan\u2019i Kristy.",
        "17": "Mananatra anareo aho, ry rahalahy, mba harahinareo maso ireo mahatonga fisaratsarahana sy fihemorana, fa mifanohitra amin\u2019ny fampianarana efa noraisinareo izany. Halaviro ireny.",
        "18": "Fa tsy mpanompon\u2019i Kristy Tompontsika ny olona toy ireny fa mpanompon\u2019ny kibony ihany, ary teny malefaka sy teny fiderana no amitahany ny olona tso-po.",
        "19": "Efa tsikaritry ny rehetra anefa ny fankatoavanareo, ka faly noho ny aminareo aho. Tiako anefa ianareo ho hendry raha ny amin\u2019izay tsara, fa ho tsy manan-tsiny kosa raha ny amin\u2019izay ratsy.",
        "20": "Ary tsy ho ela ilay Andriamanitry ny fiadanana dia hanorotoro an\u2019i Satana eo ambany tongotrareo. Ho aminareo anie ny hatsaram-panahy tsy manam-paharoan\u2019i Jesosy Tompontsika!",
        "21": "Mampamangy anareo i Timoty, mpiara-miasa amiko, ary koa ireo havako, dia i Losio sy Jasona ary Sosipatro.",
        "22": "Izaho, Tertio, izay nanao an-tsoratra ity taratasy ity, dia mampamangy anareo ao amin\u2019ny Tompo.",
        "23": "Mampamangy anareo i Gaio, mpampiantrano ahy sy mpampiantrano ny fiangonana manontolo. Mampamangy anareo i Erasto, mpitantam-bolan\u2019ny tan\u00e0na, sy Koarto rahalahiny.",
        "24": "\u2014\u2014",
        "25": "Afaka mahatonga anareo ho mafy orina Andriamanitra, araka ny vaovao tsara toriko sy ny fitoriana momba an\u2019i Jesosy Kristy, izay mifanaraka amin\u2019ny fampiharihariana an\u2019ilay zava-miafina masina tsy naharihary mihitsy hatramin\u2019ny ela be.",
        "26": "Naseho anefa ankehitriny io zava-miafina masina io, sady efa nampahafantarina teo amin\u2019ny hafa firenena rehetra, tamin\u2019ny alalan\u2019izay voasoratry ny mpaminany, araka ny didin\u2019ilay Andriamanitra mandrakizay, mba hisian\u2019ny fankatoavana avy amin\u2019ny finoana.",
        "27": "Koa ho an\u2019Andriamanitra, izay hany manam-pahendrena, anie ny voninahitra amin\u2019ny alalan\u2019i Jesosy Kristy, mandrakizay mandrakizay! Amena."
    },
    "meta": {
        "name": "Romanina",
        "order": 44,
        "chapter_number": 16
    }
}