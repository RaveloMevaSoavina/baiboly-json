{
    "1": {
        "1": "Efa antitra i Davida Mpanjaka sady nandroso taona, ka tsy nahatsiaro nafana na dia nanao fitafiana maro aza.",
        "2": "Dia hoy ireo mpanompony taminy: \u201cAoka hitadiavana zazavavy virjiny ny mpanjaka tompoko, mba hiahy sy hikarakara ny mpanjaka. Ary hatory eo an-tratranao izy, ka hafana ny mpanjaka tompoko.\u201d",
        "3": "Koa nitady zazavavy tsara tarehy tany amin\u2019ny faritra rehetra eran\u2019i Israely izy ireo, ka nahita an\u2019i Abisaga Sonemita tamin\u2019ny farany. Dia nentiny tany amin\u2019ny mpanjaka izy.",
        "4": "Faran\u2019izay tsara tarehy razazavavy, ary izy no lasa mpikarakara ny mpanjaka sy mpiahy azy. Tsy nanao firaisana taminy anefa ny mpanjaka.",
        "5": "Tamin\u2019izany fotoana izany, dia nanandra-tena i Adonia zanakalahin\u2019i Hagita, ka nanao hoe: \u201cIzaho no hanjaka!\u201d Dia nampanao kalesy ho azy izy, ary naka mpitaingin-tsoavaly sy lehilahy dimampolo ho mpihazakazaka eo alohany.",
        "6": "Ary tsy te hampalahelo azy mihitsy ny rainy ka tsy niteny taminy hoe: \u201cFa maninona ianao no manao hoatr\u2019izao?\u201d Lehilahy tena tsara tarehy i Adonia, ary izy no nateraky ny reniny taorian\u2019i Absaloma.",
        "7": "Ary nifampiraharaha tamin\u2019i Joaba zanak\u2019i Zeroia sy tamin\u2019i Abiatara mpisorona i Adonia. Koa nanampy azy izy roa lahy ireo, ka lasa mpomba azy.",
        "8": "Tsy niandany tamin\u2019i Adonia kosa anefa i Zadoka mpisorona sy Benaia zanak\u2019i Joiada sy Natana mpaminany sy Simey sy Rey ary ny lehilahy maherin\u2019i Davida.",
        "9": "Ary nanao sorona i Adonia ka namono ondry sy omby ary biby nohatavezina, teo akaikin\u2019ny vaton\u2019i Zoheleta, teo anilan\u2019i En-rogela. Koa nasainy daholo ny rahalahiny zanaky ny mpanjaka, sy ny lehilahy rehetra anisan\u2019ny fokon\u2019i Joda sady mpanompon\u2019ny mpanjaka.",
        "10": "Fa tsy mba nasainy kosa i Natana mpaminany sy Benaia sy ireo lehilahy mahery ary Solomona rahalahiny.",
        "11": "Koa hoy i Natana tamin\u2019i Batseba renin\u2019i Solomona: \u201cTsy efa renao ve fa lasa mpanjaka i Adonia zanak\u2019i Hagita, nefa tsy fantatr\u2019i Davida tompontsika mihitsy izany?",
        "12": "Koa etsy ange ianao e! Mba avelao aho hanoro hevitra anao ka vonjeo ny ainao sy ny ain\u2019i Solomona zanakao:",
        "13": "Mandehana mankao amin\u2019i Davida Mpanjaka, ka izao lazaina aminy: \u2018Tsy ianao moa, ry mpanjaka tompoko, no nianiana tamin\u2019ny mpanompovavinao hoe: \u201cI Solomona zanakao lahy no ho mpanjaka handimby ahy, ary izy no hipetraka eo amin\u2019ny seza fiandrianako\u201d? Koa nahoana indray no i Adonia no lasa mpanjaka?\u2019",
        "14": "Ary raha mbola eo am-piresahana amin\u2019ny mpanjaka ianao, dia hiditra koa aho, ka hanamafy ny teninao.\u201d",
        "15": "Koa nankao amin\u2019ny mpanjaka tao amin\u2019ny efitrano anatiny i Batseba. Efa antitra be ny mpanjaka tamin\u2019izay, ary nikarakara azy i Abisaga Sonemita.",
        "16": "Dia niondrika i Batseba ka niankohoka teo anatrehan\u2019ny mpanjaka. Ary hoy ny mpanjaka: \u201cInona no angatahinao?\u201d",
        "17": "Dia hoy izy: \u201cTompokolahy \u00f4, ianao no efa nianiana tamin\u2019ny anaran\u2019i Jehovah Andriamanitrao ka niteny tamin\u2019ny mpanompovavinao hoe: \u2018I Solomona zanakao lahy no ho mpanjaka handimby ahy, ary izy no hipetraka eo amin\u2019ny seza fiandrianako.\u2019",
        "18": "I Adonia anefa izao no lasa mpanjaka, nefa tsy fantatry ny mpanjaka tompoko mihitsy izany.",
        "19": "Ary nanao sorona izy ka namono omby sy biby nohatavezina ary ondry be dia be. Nasainy daholo ny zanakalahin\u2019ny mpanjaka, sy Abiatara mpisorona ary Joaba lehiben\u2019ny tafika, fa i Solomona mpanomponao tsy mba nasainy.",
        "20": "Ary miandrandra anao daholo ny mason\u2019ny Israely rehetra, ry mpanjaka tompoko \u00f4, mba hilaza amin\u2019izy ireo hoe iza no hipetraka eo amin\u2019ny seza fiandrianan\u2019ny mpanjaka tompoko handimby azy.",
        "21": "Azo antoka mantsy fa raha vao hodimandry any amin\u2019ny razany ny mpanjaka tompoko, dia hoheverina ho olo-meloka izaho sy Solomona zanako.\u201d",
        "22": "Raha mbola teo am-piresahana tamin\u2019ny mpanjaka i Batseba, dia niditra i Natana mpaminany.",
        "23": "Avy hatrany dia nisy nilaza tamin\u2019ny mpanjaka hoe: \u201cAo i Natana mpaminany!\u201d Dia niditra teo anatrehan\u2019ny mpanjaka izy ka niankohoka tamin\u2019ny tany teo anatrehany.",
        "24": "Ary hoy i Natana: \u201cRy mpanjaka tompoko \u00f4, angaha ianao efa niteny hoe: \u2018I Adonia no ho mpanjaka handimby ahy, ary izy no hipetraka eo amin\u2019ny seza fiandrianako\u2019?",
        "25": "Nandeha nidina mantsy i Adonia androany mba hanao sorona omby sy biby nohatavezina ary ondry be dia be. Ary nasainy daholo ny zanakalahin\u2019ny mpanjaka sy ny lehiben\u2019ny tafika ary Abiatara mpisorona. Koa mihinana sy misotro eo anatrehan\u2019i Adonia ao ry zareo, ary izao foana no teniny: \u2018Ho ela velona anie i Adonia Mpanjaka!\u2019",
        "26": "Fa tsy mba nasainy kosa izaho mpanomponao, sy Zadoka mpisorona, sy Benaia zanak\u2019i Joiada, ary Solomona mpanomponao.",
        "27": "Koa raha avy amin\u2019ny mpanjaka tompoko izany zavatra izany, dia midika izany fa tsy nampahafantarinao ny mpanomponao hoe iza no hipetraka eo amin\u2019ny seza fiandrianan\u2019ny mpanjaka tompoko handimby azy.\u201d",
        "28": "Ary hoy ny navalin\u2019i Davida Mpanjaka: \u201cAsaivo mankat\u1ef3 i Batseba.\u201d Dia niditra nankeo anatrehan\u2019ny mpanjaka i Batseba ka nijoro teo anatrehany.",
        "29": "Ary nianiana ny mpanjaka hoe: \u201cRaha mbola velona koa i Jehovah, izay nanavotra ahy tamin\u2019ny fahoriako rehetra,",
        "30": "dia hotanterahiko anio ilay fianianako taminao tamin\u2019ny anaran\u2019i Jehovah Andriamanitry ny Israely hoe: \u2018I Solomona zanakao lahy no ho mpanjaka handimby ahy, ary izy no hipetraka eo amin\u2019ny seza fiandrianako handimby ahy!\u2019\u201d",
        "31": "Ary niondrika i Batseba, ka niankohoka tamin\u2019ny tany teo anatrehan\u2019ny mpanjaka, ary nanao hoe: \u201cHo ela velona anie i Davida Mpanjaka tompoko!\u201d",
        "32": "Avy hatrany dia hoy i Davida Mpanjaka: \u201cAsaivo mankat\u1ef3 i Zadoka mpisorona sy Natana mpaminany ary Benaia zanak\u2019i Joiada.\u201d Dia niditra nankeo anatrehan\u2019ny mpanjaka izy ireo.",
        "33": "Ary hoy ny mpanjaka tamin\u2019ireo: \u201cEnto miaraka aminareo ireo mpanompon\u2019ny tomponareo. Manana ramole aho ao, ka ampitaingeno an\u2019iny i Solomona zanako, ary ento midina any Gihona izy.",
        "34": "Hanosotra azy ho mpanjakan\u2019ny Israely i Zadoka mpisorona sy Natana mpaminany rehefa any. Dia tsofy ny anjombona, ka milaz\u00e0 hoe: \u2018Ho ela velona anie i Solomona Mpanjaka!\u2019",
        "35": "Ary miakara hanaraka azy ianareo, ary hiditra izy ka hipetraka eo amin\u2019ny seza fiandrianako, fa izy no ho mpanjaka handimby ahy, ary izy no hotendreko ho mpitarika ny Israely sy Joda.\u201d",
        "36": "Dia namaly avy hatrany i Benaia zanak\u2019i Joiada, ka hoy izy tamin\u2019ny mpanjaka: \u201cAmena! * Ho toy izany koa anie ny tenin\u2019i Jehovah Andriamanitry ny mpanjaka tompoko!",
        "37": "Sahala amin\u2019ny nomban\u2019i Jehovah ny mpanjaka tompoko anie no hombany an\u2019i Solomona, ary hataony be voninahitra noho ny seza fiandrianan\u2019i Davida Mpanjaka tompoko anie ny seza fiandrianan\u2019i Solomona!\u201d",
        "38": "Dia nidina i Zadoka mpisorona sy Natana mpaminany sy Benaia zanak\u2019i Joiada sy ny Keretita ary ny Peletita, ka nampitaingeniny an\u2019i Solomona ilay ramolevavin\u2019i Davida Mpanjaka, ary nentiny tany Gihona i Solomona.",
        "39": "Ary nalain\u2019i Zadoka mpisorona avy tao amin\u2019ny tranolay ny tandroka misy menaka, ka nohosorany ho mpanjaka i Solomona. Dia notsofina ny anjombona, ary indray niredona ny olona rehetra hoe: \u201cHo ela velona anie i Solomona Mpanjaka!\u201d",
        "40": "Dia niakatra nanaraka azy ny olona rehetra sady nitsoka sodina ary ravoravo fatratra, hany ka nitresaka ny tany noho ny kotaban\u2019izy ireo.",
        "41": "Ary nandre izany i Adonia sy ny olona rehetra nasainy, rehefa avy nisakafo. Dia hoy i Joaba raha vao nandre feon\u2019anjombona: \u201cInona izany tabataba izany fa toa mientanentana be ihany ny iray tan\u00e0na?\u201d",
        "42": "Raha mbola niteny izy, dia tonga i Jonatana zanak\u2019i Abiatara mpisorona. Dia hoy i Adonia: \u201cMandrosoa, fa lehilahy mahery fo ianao, ary mitondra vaovao tsara.\u201d",
        "43": "Fa hoy ny navalin\u2019i Jonatana an\u2019i Adonia: \u201cTsy izany mihitsy! Efa nanao an\u2019i Solomona ho mpanjaka i Davida Mpanjaka tompontsika.",
        "44": "Koa nirahin\u2019ny mpanjaka hiaraka amin\u2019i Solomona i Zadoka mpisorona sy Natana mpaminany sy Benaia zanak\u2019i Joiada sy ny Keretita ary ny Peletita, ka nampitaingenin\u2019ireo an\u2019i Solomona ny ramolevavin\u2019ny mpanjaka.",
        "45": "Ary nanosotra azy ho mpanjaka tany Gihona i Zadoka mpisorona sy Natana mpaminany. Dia niakatra avy tany izy ireo sady faly, ka nientanentana ny iray tan\u00e0na. Izany ilay tabataba renareo.",
        "46": "Ary tsy izany ihany fa efa mipetraka eo amin\u2019ny seza fiandrianan\u2019ny fanjakana i Solomona.",
        "47": "Tonga nirary soa an\u2019i Davida Mpanjaka tompontsika koa ireo mpanompon\u2019ny mpanjaka hoe: \u2018Hataon\u2019Andriamanitrao malaza noho ny anaranao anie ny anaran\u2019i Solomona, ary hataony be voninahitra noho ny seza fiandriananao anie ny seza fiandrianany!\u2019 Dia niankohoka teo am-pandriana ny mpanjaka.",
        "48": "Ary hoy ny mpanjaka: \u2018Hisaorana anie i Jehovah Andriamanitry ny Israely, fa nanome an\u2019izay hipetraka eo amin\u2019ny seza fiandrianako izy androany, sady hitan\u2019ny masoko izany!\u2019\u201d",
        "49": "Dia nangovitra ireo rehetra nasain\u2019i Adonia ka nitsangana, ary samy lasa nandeha tany amin\u2019izay nalehany avy.",
        "50": "Natahotra an\u2019i Solomona koa i Adonia ka nitsangana. Dia lasa izy, ary namikitra tamin\u2019ny tandroky ny alitara.",
        "51": "Taorian\u2019izay, dia nisy nilaza tamin\u2019i Solomona hoe: \u201cMatahotra an\u2019i Solomona Mpanjaka i Adonia, ka mamikitra amin\u2019ny tandroky ny alitara, sady milaza hoe: \u2018Aoka hianiana amiko aloha i Solomona Mpanjaka fa tsy hamono ny mpanompony amin\u2019ny sabatra.\u2019\u201d",
        "52": "Dia hoy i Solomona: \u201cRaha ho tonga lehilahy mahery fo izy, dia tsy hisy ho latsaka amin\u2019ny tany na dia ny singam-bolony iray aza. Fa raha hita kosa hoe misy ratsy hataony, dia tsy maintsy ho faty izy.\u201d",
        "53": "Dia naniraka olona hampidina an\u2019i Adonia avy teo amin\u2019ny alitara i Solomona Mpanjaka. Ary tonga niankohoka teo anatrehan\u2019i Solomona Mpanjaka izy. Dia hoy i Solomona taminy: \u201cModia any an-tranonao.\u201d"
    },
    "2": {
        "1": "Ary nihananatona ny andro hahafatesan\u2019i Davida, ka nandidy an\u2019i Solomona zanany izy hoe:",
        "2": "\u201cHandeha amin\u2019ny lalana falehan\u2019ny tany rehetra aho izao, koa mahereza ianao ary misehoa ho lehilahy.",
        "3": "Ankatoavy i Jehovah Andriamanitrao ka mandehana amin\u2019ny lalana atorony, ary tandremo ny lal\u00e0ny sy ny didiny sy ny didim-pitsarany ary ny fampahatsiahivany, araka izay voasoratra ao amin\u2019ny lal\u00e0n\u2019i Mosesy. Amin\u2019izay dia ho malina ianao amin\u2019izay rehetra hataonao sy any amin\u2019izay rehetra halehanao,",
        "4": "ary mba hotanterahin\u2019i Jehovah ny teny nolazainy momba ahy hoe: \u2018Raha hitandrina ny fitondran-tenany ny taranakao, ka handeha amim-pahitsiana * eo anatrehako amin\u2019ny fony manontolo sy amin\u2019ny heriny manontolo, dia hisy olona avy amin\u2019ny taranakao foana hipetraka eo amin\u2019ny seza fiandrianan\u2019ny Israely.\u2019",
        "5": "\u201cFantatrao tsara koa ny nataon\u2019i Joaba tamiko, dia i Joaba zanak\u2019i Zeroia. Novonoiny mantsy izy roa lahy lehiben\u2019ny tafiky ny Israely, izany hoe i Abnera zanak\u2019i Nera sy Amasa zanak\u2019i Jatera. Nalatsany tamin\u2019ny fotoana tsy nisy ady ny ra fandatsaka amin\u2019ny ady, ka voaloton\u2019ny ra toy ny amin\u2019ny ady ny fehikibo teo amin\u2019ny andilany sy ny kapa teny an-tongony.",
        "6": "Koa araka izay fahendrenao no ataovy, ka aza avela hidina amim-piadanana any amin\u2019ny Fasana * ny volofotsiny.",
        "7": "\u201cFa anehoy hatsaram-panahy feno fitiavana kosa ireo zanakalahin\u2019i Barzilay Gileadita, ka aoka ho anisan\u2019izay mihinana eo amin\u2019ny latabatrao izy ireo. Tsara fanahy tamiko mantsy izy ireo ka nanampy ahy fony aho nandositra teo anoloan\u2019i Absaloma rahalahinao.",
        "8": "\u201cEo koa i Simey zanak\u2019i Gera, ilay Benjaminita avy any Bahorima: Izy no nanozona ahy tamin\u2019ny andro nankanesako tany Mahanaima, ary ozona nandratra fo tokoa no nataony. Izy anefa no nidina hitsena ahy tany amin\u2019ny Reniranon\u2019i Jordana. Koa nianiana taminy tamin\u2019ny anaran\u2019i Jehovah aho hoe: \u2018Tsy hovonoiko amin\u2019ny sabatra ianao.\u2019",
        "9": "Aza avela tsy ho voasazy anefa izy. Lehilahy hendry mantsy ianao, ka fantatrao tsara izay tokony hataonao aminy. Ary amin\u2019ny fandatsahan-dra no hampidinanao ny volofotsiny any amin\u2019ny Fasana.\u201d *",
        "10": "Ary nodimandry any amin\u2019ny razany i Davida ka nalevina tao amin\u2019ny Tan\u00e0nan\u2019i Davida.",
        "11": "Efapolo taona no nanjakan\u2019i Davida teo amin\u2019ny Israely, ka fito taona tao Hebrona ary telo amby telopolo taona tao Jerosalema.",
        "12": "Ary nipetraka teo amin\u2019ny seza fiandrianan\u2019i Davida rainy i Solomona. Dia nihamafy orina tsikelikely ny fanjakany.",
        "13": "Tat\u1ef3 aoriana, dia nankany amin\u2019i Batseba renin\u2019i Solomona i Adonia zanak\u2019i Hagita. Ary hoy i Batseba: \u201cFihavanana ve no ahatongavanao?\u201d Dia hoy i Adonia: \u201cEny, fihavanana.\u201d",
        "14": "Hoy koa izy: \u201cMisy zavatra tiako holazaina aminao.\u201d Dia hoy i Batseba: \u201cLazao \u00e0ry.\u201d",
        "15": "Koa hoy i Adonia: \u201cFantatrao tsara fa tokony ho ahy ny fanjakana, ary izaho no nandrandrain\u2019ny Israely rehetra ho lasa mpanjaka, kanjo nifindra ny fanjakana ka lasan\u2019ny rahalahiko, fa avy tamin\u2019i Jehovah no nahazoany izany.",
        "16": "Koa zavatra iray ihany no mba angatahiko aminao, ka aza lavinao aho.\u201d Ary hoy i Batseba taminy: \u201cLazao \u00e0ry.\u201d",
        "17": "Dia hoy i Adonia: \u201cMba mitenena re, azafady, amin\u2019i Solomona Mpanjaka fa tsy handa anao izy e! Mba asaivo homeny ho vadiko i Abisaga Sonemita.\u201d",
        "18": "Dia hoy i Batseba: \u201cEny \u00e0ry, fa hampitaiko amin\u2019ny mpanjaka ny teninao.\u201d",
        "19": "Koa nankao amin\u2019i Solomona Mpanjaka i Batseba mba hilaza taminy ny tenin\u2019i Adonia. Dia nitsangana hitsena azy avy hatrany ny mpanjaka, ka niankohoka teo anatrehany. Avy eo dia nipetraka teo amin\u2019ny seza fiandrianany izy, ary nasainy nasiana seza fiandrianana iray koa ho an\u2019ny renin\u2019ny mpanjaka, mba hipetrahan-dreniny teo ankavanany.",
        "20": "Ary hoy i Batseba: \u201cMisy zavatra kely mba hangatahiko aminao, ka aza lavinao aho.\u201d Koa hoy ny mpanjaka taminy: \u201cAngataho \u00e0ry, ry Neny, fa tsy handa anao aho.\u201d",
        "21": "Dia hoy i Batseba: \u201cAoka homena ho vadin\u2019i Adonia rahalahinao i Abisaga Sonemita.\u201d",
        "22": "Fa hoy i Solomona Mpanjaka tamin-dreniny: \u201cFa maninona ianao no mangataka an\u2019i Abisaga Sonemita ho an\u2019i Adonia? Angataho ho azy koa ny fanjakana fa zokiko izy, angataho ho azy sy ho an\u2019i Abiatara mpisorona ary ho an\u2019i Joaba zanak\u2019i Zeroia.\u201d",
        "23": "Dia nianiana tamin\u2019ny anaran\u2019i Jehovah i Solomona Mpanjaka hoe: \u201cHofaizin\u2019Andriamanitra anie aho, * ary mihoatra noho izany aza, raha tsy ny ain\u2019i Adonia no manefa noho ny nilazany izany!",
        "24": "Koa ankehitriny, raha mbola velona koa i Jehovah, izay nanendry ahy sy nametraka ahy eo amin\u2019ny seza fiandrianan\u2019i Davida raiko sady nanome ahy taranaka araka izay nolazainy, dia hovonoina ho faty anio ihany i Adonia.\u201d",
        "25": "Avy hatrany i Solomona Mpanjaka dia nanome baiko tamin\u2019ny alalan\u2019i Benaia zanak\u2019i Joiada. Ary namely azy izy ka maty i Adonia.",
        "26": "Fa hoy kosa ny mpanjaka tamin\u2019i Abiatara mpisorona: \u201cMandehana any Anatota, any amin\u2019ny misy anao, fa mendrika ny ho faty ianao. Androany anefa dia tsy hamono anao aho, satria nitondra ny Vata masin\u2019i Jehovah Tompo Fara Tampony teo anatrehan\u2019i Davida raiko ianao, sady nitondra fahoriana tamin\u2019ny fotoana rehetra nahitan\u2019ny raiko fahoriana.\u201d",
        "27": "Koa nesorin\u2019i Solomona tsy ho mpisoron\u2019i Jehovah i Abiatara, mba hahatanteraka ilay tenin\u2019i Jehovah nanameloka ny taranak\u2019i Ely, tany Silo.",
        "28": "Ary nisy nilaza izany tamin\u2019i Joaba. Niandany tamin\u2019i Adonia mantsy i Joaba, na dia tsy niandany tamin\u2019i Absaloma aza. Dia nandositra tao amin\u2019ny tranolain\u2019i Jehovah i Joaba, ka nohazoniny mafy ny tandroky ny alitara.",
        "29": "Ary nisy nilaza tamin\u2019i Solomona Mpanjaka hoe: \u201cNandositra ao amin\u2019ny tranolain\u2019i Jehovah i Joaba. Eo anilan\u2019ny alitara izy.\u201d Dia nirahin\u2019i Solomona i Benaia zanak\u2019i Joiada, ka nilazany hoe: \u201cMandehana, asio izy!\u201d",
        "30": "Dia nankao amin\u2019ny tranolain\u2019i Jehovah i Benaia, ka hoy izy tamin\u2019i Joaba: \u201cIzao no nolazain\u2019ny mpanjaka: \u2018Mivoaha ianao!\u2019\u201d Fa hoy i Joaba: \u201cTsia, fa eto aho no ho faty.\u201d Ary niverina tany amin\u2019ny mpanjaka i Benaia niteny hoe: \u201cIzany no nolazain\u2019i Joaba, ary izany no navaliny ahy.\u201d",
        "31": "Dia hoy ny mpanjaka taminy: \u201cIzany nolazainy izany mihitsy atao ka asio izy. Dia aleveno izy, ka esory amiko sy amin\u2019ny taranaky ny raiko ny ra nalatsak\u2019i Joaba tsy ara-drariny.",
        "32": "Ary hatsingerin\u2019i Jehovah eo an-dohany ihany ny rany, satria lehilahy roa izay marina sy tsara noho izy no nasiany, ka novonoiny tamin\u2019ny sabatra, nefa tsy fantatr\u2019i Davida raiko izany. Novonoiny mantsy i Abnera zanak\u2019i Nera, lehiben\u2019ny tafiky ny Israely, sy Amasa zanak\u2019i Jatera, lehiben\u2019ny tafik\u2019i Joda.",
        "33": "Koa ho tompon\u2019andraikitra amin\u2019ny fahafatesan\u2019izy roa lahy i Joaba sy ny taranany, * mandritra ny fotoana tsy voafetra. Fa i Davida sy ny taranany sy ny ankohonany ary ny seza fiandrianany kosa hahazo fiadanana avy amin\u2019i Jehovah, mandritra ny fotoana tsy voafetra.\u201d",
        "34": "Dia niakatra i Benaia zanak\u2019i Joiada ka namely an\u2019i Joaba, ary namono azy ho faty. Ary nalevina tany amin\u2019izay nisy ny tranony tany an-tany efitra izy.",
        "35": "Dia notendren\u2019ny mpanjaka ho lehiben\u2019ny tafika hisolo azy i Benaia zanak\u2019i Joiada. Ary i Zadoka mpisorona no notendren\u2019ny mpanjaka hisolo an\u2019i Abiatara.",
        "36": "Ary nandefa olona hiantso an\u2019i Simey ny mpanjaka, ka nanao taminy hoe: \u201cManorena trano eto Jerosalema, ka mipetraha ao. Aza miala ao an-tan\u00e0na mihitsy ary aza mankany an-toeran-kafa.",
        "37": "Fa amin\u2019ny andro hialanao ao sy hiampitanao ny lohasaha falehan-driakan\u2019i Kidrona, dia aoka ho fantatrao marimarina fa ho faty tokoa ianao. Ary ianao ihany no ho tompon\u2019andraikitra amin\u2019ny fahafatesanao.\u201d *",
        "38": "Dia hoy i Simey tamin\u2019ny mpanjaka: \u201cTena mety izany teninao izany! Araka izany nolazain\u2019ny mpanjaka tompoko izany no hataon\u2019ny mpanomponao.\u201d Ary nonina andro maro tao Jerosalema i Simey.",
        "39": "Rehefa afaka telo taona, dia nandositra ny mpanompon\u2019i Simey anankiroa, ka nankany amin\u2019i Akisy zanak\u2019i Maka, mpanjakan\u2019i Gata. Ary nisy nampandre an\u2019i Simey hoe: \u201cAny Gata ireo mpanomponao.\u201d",
        "40": "Dia nasiany lasely avy hatrany ny ampondrany, ka lasa izy nankany Gata ho any amin\u2019i Akisy, mba hitady ny mpanompony. Avy eo, dia nentiny nody avy tany Gata ny mpanompony.",
        "41": "Ary nisy nilaza tamin\u2019i Solomona hoe: \u201cNiala tao Jerosalema i Simey ka nankany Gata, ary efa tafaverina.\u201d",
        "42": "Koa nandefa olona hiantso an\u2019i Simey ny mpanjaka, ka nanao taminy hoe: \u201cTsy efa nampianiana anao tamin\u2019ny anaran\u2019i Jehovah moa aho ka nampitandrina anao hoe: \u2018Amin\u2019ny andro hialanao ao sy handehananao etsy sy eroa, dia aoka ho fantatrao marimarina fa ho faty tokoa ianao\u2019? Ary tsy efa niteny tamiko ve ianao hoe: \u2018Tena mety izany teny reko izany\u2019?",
        "43": "Koa nahoana ianao no tsy nitana ny fianianana natao teo anatrehan\u2019i Jehovah ka tsy nankat\u00f2 ny didy izay nameperako mafy anao?\u201d",
        "44": "Hoy koa ny mpanjaka tamin\u2019i Simey: \u201cFantatrao tsara ny ratsy rehetra nataonao tamin\u2019i Davida raiko, ary mahalala tsara izany ianao ao am-ponao ao. Koa hatsingerin\u2019i Jehovah ho eo an-dohanao ihany ny ratsy nataonao.",
        "45": "Fa hotahina kosa i Solomona Mpanjaka, ary ny seza fiandrianan\u2019i Davida ho mafy orina mandrakizay eo anatrehan\u2019i Jehovah.\u201d",
        "46": "Dia nanome baiko an\u2019i Benaia zanak\u2019i Joiada ny mpanjaka, ka nivoaka i Benaia ary namely an\u2019i Simey, ka maty izy. Ary mafy orina ny fanjakana teo am-pelatanan\u2019i Solomona."
    },
    "3": {
        "1": "Ary nanao fifanarahana tamin\u2019i Farao mpanjakan\u2019i Ejipta i Solomona ka nalainy ho vady ny zanakavavin\u2019i Farao. Dia nentiny tao amin\u2019ny Tan\u00e0nan\u2019i Davida ravehivavy, mandra-pahavitany ny tranony sy ny tranon\u2019i Jehovah ary ny manda manodidina an\u2019i Jerosalema.",
        "2": "Mbola nanao sorona teny amin\u2019ny toerana avo ihany anefa ny olona, satria mbola tsy nisy trano naorina ho an\u2019ny anaran\u2019i Jehovah tamin\u2019izany andro izany.",
        "3": "Ary tia an\u2019i Jehovah i Solomona, ka nandeha araka ny lal\u00e0na napetrak\u2019i Davida rainy. Mbola teny amin\u2019ny toerana avo anefa izy no nanao sorona sy nandoro fanatitra mba hidona-tsetroka.",
        "4": "Dia nankany Gibeona ny mpanjaka mba hanao sorona tany, satria io ilay toerana avo nanana ny naha izy azy. Sorona dorana niisa arivo no natolotr\u2019i Solomona teo ambonin\u2019izany alitara izany.",
        "5": "Ary niseho tamin\u2019i Solomona tao amin\u2019ny nofy i Jehovah nony alina, tao Gibeona. Koa hoy Andriamanitra: \u201cAngataho izay tianao homeko anao.\u201d",
        "6": "Dia hoy i Solomona: \u201cLehibe tokoa ny hatsaram-panahy feno fitiavana efa nasehonao tamin\u2019i Davida raiko mpanomponao, noho izy nandeha teo anatrehanao tamim-pahitsiana sy tamim-pahamarinana ary tamin-kitsim-po. Ary mbola lehibe koa izao hatsaram-panahy feno fitiavana asehonao aminy izao, ka nomenao zanakalahy hipetraka eo amin\u2019ny seza fiandrianany izy, toy ny amin\u2019izao anio izao.",
        "7": "Koa ankehitriny, Jehovah Andriamanitro \u00f4, efa nataonao mpanjaka handimby an\u2019i Davida raiko ny mpanomponao, nefa izaho mbola zaza sady tsy mahalala izay atsimo sy avaratra akory.",
        "8": "Ary ny mpanomponao no mitondra ny olona nofidinao, dia olona maro be tsy voaisa sy tsy tambo isaina noho ny hamaroany.",
        "9": "Koa omeo fo mankat\u00f2 ity mpanomponao mba hitsarako ny olonao, sy hahaizako hanavaka ny tsara sy ny ratsy. Fa iza moa no mahay mitsara izao olonao sarotra entina * izao?\u201d",
        "10": "Ary sitrak\u2019i Jehovah izany, satria izany zavatra izany no nangatahin\u2019i Solomona.",
        "11": "Hoy koa Andriamanitra taminy: \u201cSatria izany zavatra izany no nangatahinao, fa tsy nangataka andro maro na harena na ny ain\u2019ny fahavalonao ianao, fa nangataka saina mahiratra hoenti-mitsara,",
        "12": "dia hotanterahiko tokoa izany teninao izany. Koa homeko fo hendry sy mahiratra ianao, ka tsy hisy tahaka anao na ny tany alohanao na ny any aorianao.",
        "13": "Homeko anao koa izay tsy nangatahinao, dia harena sy voninahitra, ka tsy hisy mpanjaka ho tahaka anao, amin\u2019ny andro rehetra iainanao.",
        "14": "Ary raha mandeha amin\u2019ny lalako ianao ka hitandrina ny fitsipiko sy ny didiko tahaka ny nataon\u2019i Davida rainao, dia hohalavaiko ny andro iainanao.\u201d",
        "15": "Ary nifoha i Solomona ka, hay, nofy ilay izy. Dia nankany Jerosalema izy, ka nijoro teo anoloan\u2019ilay Vata misy ny fifanekena nataon\u2019i Jehovah. Koa nanolotra sorona dorana sy fanatitra iombonana izy, ary nanao fanasambe ho an\u2019ny mpanompony rehetra.",
        "16": "Tamin\u2019izany fotoana izany, dia nisy vehivavy mpivaro-tena anankiroa nankao amin\u2019ny mpanjaka, ka nitsangana teo anatrehany.",
        "17": "Ary hoy ilay vehivavy anankiray: \u201cAzafady kely, tompoko: Iray trano izaho sy ity vehivavy ity, ka niteraka teo akaikiny aho, tao an-trano.",
        "18": "Telo andro taorian\u2019ny niterahako, dia niteraka koa ity vehivavy ity. Ary izahay roa vavy ihany no tao, fa tsy nisy olon-kafa ankoatra anay tao an-trano. Tsy nisy afa-tsy izahay roa vavy no tao.",
        "19": "Ary maty tamin\u2019ny alina ny zanak\u2019ity vehivavy ity, satria voatsindriny.",
        "20": "Dia niarina izy rehefa nisasaka ny alina, ka naka ny zanako teo akaikiko raha mbola natory ny mpanompovavinao. Ary nampandriany teo an-tratrany ilay zaza, fa ny zanany maty kosa nataony teo an-tratrako.",
        "21": "Ary rehefa nifoha hampinono ny zanako aho nony maraina, dia hitako fa efa maty izy. Dia nodinihiko tsara ilay zaza, ka hay tsy ilay zanako naterako ilay izy.\u201d",
        "22": "Fa hoy ilay vehivavy anankiray: \u201cTsia, fa ny velona no zanako, ary ny maty no zanakao!\u201d Fa hoy kosa ilay anankiray: \u201cTsia, fa ny maty no zanakao, ary ny velona no zanako.\u201d Ary tsy nitsahatra niteny toy izany teo anatrehan\u2019ny mpanjaka izy ireo.",
        "23": "Farany, dia hoy ny mpanjaka: \u201cNy iray manao hoe: \u2018Ny velona no zanako, ary ny maty no zanakao!\u2019, ary hoy koa ny iray: \u2018Tsia, fa ny maty no zanakao, ary ny velona no zanako!\u2019\u201d",
        "24": "Ary hoy ny mpanjaka: \u201cItondray sabatra aho.\u201d Dia nentina teo anatrehan\u2019ny mpanjaka ny sabatra.",
        "25": "Ary hoy indray ny mpanjaka: \u201cZarao roa ny zaza velona, ka ny antsasany omeo ny vehivavy iray, ary ny antsasany kosa ho an\u2019ny iray.\u201d",
        "26": "Avy hatrany dia niteny tamin\u2019ny mpanjaka ilay vehivavy renin\u2019ilay zaza velona, satria nalahelo mafy izy tao am-pony noho ny amin\u2019ny zanany, ka hoy izy: \u201cAzafady, tompoko! Omeo azy ny zaza velona, fa aza vonoina!\u201d Fa hoy kosa ilay vehivavy iray: \u201cAoka sady tsy ho ahy no tsy ho anao. Zarao mihitsy, rangahy a!\u201d",
        "27": "Dia niteny ny mpanjaka hoe: \u201cOmeo an\u2019itsy vehivavy itsy ny zaza velona, fa aza vonoinareo. Io mihitsy no reniny.\u201d",
        "28": "Ary ren\u2019ny Israely rehetra ilay didim-pitsarana navoakan\u2019ny mpanjaka, ka natahotra azy izy ireo, satria hitan\u2019izy ireo fa nanana ny fahendren\u2019Andriamanitra hoenti-mitsara izy."
    },
    "4": {
        "1": "Ary nanjaka teo amin\u2019ny Israely rehetra i Solomona Mpanjaka.",
        "2": "Ireto avy ny tompon\u2019andraiki-panjakana nampiasainy: i Azaria zanak\u2019i Zadoka no mpisorona;",
        "3": "Elihorefa sy Ahia, izay samy zanak\u2019i Sisa, no mpitan-tsoratra; Josafata zanak\u2019i Ahiloda no mpanoratra ny raharaham-panjakana;",
        "4": "Benaia zanak\u2019i Joiada no lehiben\u2019ny tafika; Zadoka sy Abiatara no mpisorona;",
        "5": "Azaria zanak\u2019i Natana no filohan\u2019ireo lehibem-paritra; Zaboda zanak\u2019i Natana no mpisorona, naman\u2019ny mpanjaka;",
        "6": "Ahisara no niandraikitra ny ankohonany; ary Adonirama zanak\u2019i Abda no niandraikitra an\u2019ireo voantso hanao fanompoana.",
        "7": "Ary nanana lehibem-paritra roa ambin\u2019ny folo i Solomona, teo amin\u2019ny Israely rehetra. Izy ireo no namatsy sakafo ny mpanjaka sy ny tao an-dapany, ary nifandimby namatsy sakafo iray volana isan-taona izy tsirairay.",
        "8": "Ireto avy ny anaran\u2019izy ireo: Ny zanak\u2019i Hora no niandraikitra ny faritra be tendrombohitr\u2019i Efraima;",
        "9": "ny zanak\u2019i Dakera no niandraikitra an\u2019i Makaza sy Salbima sy Beti-semesy ary Elona-beti-hanana;",
        "10": "ny zanak\u2019i Haseda no niandraikitra an\u2019i Arobota, ary azy koa i Soko sy Hefera manontolo;",
        "11": "ny zanak\u2019i Abinadaba no niandraikitra ny tandavan-tendrombohitr\u2019i Dora manontolo, ary lasa vadiny i Tafata zanakavavin\u2019i Solomona;",
        "12": "Bana zanak\u2019i Ahiloda no niandraikitra an\u2019i Tanaka sy Megido ary Beti-sana manontolo, izay eo akaikin\u2019i Zaretana, eo ambanin\u2019i Jezirela, manomboka any Beti-sana ka hatrany Abela-mehola, ary hatrany amin\u2019ny faritr\u2019i Jokmeama;",
        "13": "ny zanak\u2019i Gebera no niandraikitra an\u2019i Ramota-gileada, ary azy ny tan\u00e0na tranolain\u2019i Jaira zanak\u2019i Manase any Gileada, ary azy koa ny faritr\u2019i Argoba any Basana, dia tan\u00e0na lehibe enimpolo nisy manda sy bara hidiny varahina;",
        "14": "Ahinadaba zanak\u2019i Ido no niandraikitra an\u2019i Mahanaima;",
        "15": "Ahimaza no niandraikitra an\u2019i Naftaly, ary naka vady an\u2019i Basemata zanakavavin\u2019i Solomona izy;",
        "16": "Bana zanak\u2019i Hosay no niandraikitra an\u2019i Asera sy Bealota;",
        "17": "Josafata zanak\u2019i Paroa no niandraikitra an\u2019i Isakara;",
        "18": "Simey zanak\u2019i Ela no niandraikitra an\u2019i Benjamina;",
        "19": "ary i Gebera zanak\u2019i Ory no niandraikitra an\u2019i Gileada, tanin\u2019i Sihona mpanjakan\u2019ny Amorita sy an\u2019i Oga mpanjakan\u2019i Basana. Ary nisy lehilahy iray notendrena ho filohan\u2019ireo lehibem-paritra rehetra tao amin\u2019ilay tany.",
        "20": "Maro be toy ny fasika eny amoron-dranomasina ny Joda sy ny Israely, sady nihinana sy nisotro ary nifaly.",
        "21": "Ary i Solomona no nitondra ny fanjakana rehetra nanomboka tany amin\u2019ny Renirano ka hatrany amin\u2019ny tanin\u2019ny Filistinina sy ny sisin-tanin\u2019i Ejipta. Nitondra fanomezana ireny sady nanompo an\u2019i Solomona nandritra ny androm-piainany.",
        "22": "Izao no sakafo nilain\u2019i Solomona isan\u2019andro: Lafarinina tsara toto telopolo kora * sy lafarinina tsotra enimpolo kora,",
        "23": "sy omby matavy folo sy omby roapolo mpankeny an-kijana ary ondry zato, ankoatra ny serfa sy ny gazela sy ny serfa kely ary ny taontaonkafa nafahy.",
        "24": "Fa teo ambany fifehezany ny faritra rehetra at\u1ef3 ampitan\u2019ny Renirano, nanomboka tany Tifsa ka hatrany Gaza, dia ny mpanjaka rehetra at\u1ef3 ampitan\u2019ny Renirano. Ary nandry feizay ny faritra rehetra nanjakany, na taiza na taiza.",
        "25": "Dia nonina tsy amin\u2019ahiahy ny Joda sy ny Israely tamin\u2019ny andro rehetra nanjakan\u2019i Solomona, ka samy teny ambanin\u2019ny voalobony sy ny aviaviny ny olona rehetra, hatrany Dana ka hatrany Beri-sheba.",
        "26": "Ary nanjary nanana tranon-tsoavaly efatra alina i Solomona, ho an\u2019ireo soavaly hitarika ny kalesiny. Nanana mpitaingin-tsoavaly roa arivo sy iray alina koa izy.",
        "27": "Ireo lehibem-paritra ireo dia samy namatsy sakafo indray mandeha isam-bolana an\u2019i Solomona Mpanjaka sy izay rehetra navela hisakafo teo an-databany. Ary tsy navelan\u2019ireo lehibem-paritra ireo hisy tsy ampy, na inona na inona.",
        "28": "Nentin\u2019izy ireo tsy tapaka tany amin\u2019izay nilana azy koa ny vary orza sy ny mololo ho an\u2019ny soavaly sy ho an\u2019ny soavaly miara-mitarika kalesy. Samy nanao izay nasaina nataony avy izy tsirairay.",
        "29": "Nomen\u2019Andriamanitra fahendrena sy fahiratan-tsaina tsy nisy hoatr\u2019izany i Solomona, sady nomeny fo tena mahay manavaka, ka be dia be tahaka ny fasika eny amoron-dranomasina no nomeny azy.",
        "30": "Ary ny fahendren\u2019i Solomona dia nihoatra noho ny fahendren\u2019ny Tatsinanana rehetra sy ny fahendrena rehetra nananan\u2019ny Ejipsianina.",
        "31": "Hendry noho ny olona rehetra izy, mbola hendry noho i Etana Ezrahita sy Hemana sy Kalkola ary Darda, izay samy zanak\u2019i Mahola. Ary nalaza tany amin\u2019ny firenena rehetra nanodidina izy.",
        "32": "Nahavita nilaza ohabolana telo arivo izy, ary nahatratra dimy sy arivo ny hirany.",
        "33": "Ary niresaka momba ny hazo izy, hatramin\u2019ny sedera any Libanona ka hatramin\u2019ny hysopa mivoaka avy eny amin\u2019ny rindrina. Niresaka momba ny bibidia sy ny biby manidina sy ny biby mandady ary ny trondro koa izy.",
        "34": "Ary nisy olona tonga foana avy any amin\u2019ny firenena rehetra mba hihaino ny fahendren\u2019i Solomona, eny, olona avy tamin\u2019ny mpanjaka rehetra eran-tany izay efa nandre ny fahendreny."
    },
    "5": {
        "1": "Ary naniraka ny mpanompony ho any amin\u2019i Solomona i Hirama, mpanjakan\u2019i Tyro, satria henony fa i Solomona no voahosotra ho mpanjaka handimby an-drainy. Efa hatramin\u2019izay mantsy i Hirama no tia an\u2019i Davida.",
        "2": "Dia nandefa iraka tany amin\u2019i Hirama koa i Solomona, nanao hoe:",
        "3": "\u201cFantatrao tsara fa tsy afaka nanao trano ho an\u2019ny anaran\u2019i Jehovah Andriamaniny i Davida raiko noho ny ady nataon\u2019ny fahavalony taminy. Niady taminy foana mantsy ireny mandra-panaon\u2019i Jehovah an\u2019ireny ho eo ambany faladiany.",
        "4": "Nataon\u2019i Jehovah Andriamanitro mandry feizay eo anivon\u2019ny fahavaloko rehetra manodidina anefa aho ankehitriny, ka sady tsy misy mpanohitra no tsy misy loza mitranga.",
        "5": "Ary mieritreritra ny hanorina trano ho an\u2019ny anaran\u2019i Jehovah Andriamanitro aho, araka izay nampanantenain\u2019i Jehovah an\u2019i Davida raiko hoe: \u2018Ny zanakao izay hapetrako eo amin\u2019ny seza fiandriananao handimby anao no hanorina ilay trano ho an\u2019ny anarako.\u2019",
        "6": "Koa aoka ianao hanome baiko mba hisy hikapa hazo ho ahy, dia hazo sedera avy any Libanona. Hiaraka amin\u2019ny mpanomponao ny mpanompoko, ary homeko anao araka izay holazainao ny karaman\u2019ny mpanomponao, satria fantatrao tsara fa tsy misy mahay mikapa hazo tahaka ny Sidonianina eto aminay.\u201d",
        "7": "Raha vao ren\u2019i Hirama ny tenin\u2019i Solomona, dia faly be izy ka nanao hoe: \u201cIsaorana i Jehovah ankehitriny, satria nanome zanaka hendry ho an\u2019i Davida izy mba hitondra an\u2019izany vahoaka maro be izany!\u201d",
        "8": "Koa nandefa iraka tany amin\u2019i Solomona i Hirama, nanao hoe: \u201cEfa reko izay nambaran\u2019ny iraka nalefanao tat\u1ef3 amiko. Koa hataoko izay rehetra mahafinaritra anao ka homeko anao ny hazo sedera sy zenevrie tadiavinao.",
        "9": "Ny mpanompoko mihitsy no hampidina izany avy any Libanona ho any an-dranomasina. Ary hatambatro ho zahatra ny hazo ka halefako eny an-dranomasina hatrany amin\u2019izay toerana holazainao amiko. Any no hasaiko hoborahina izany, ary ianao no hitatitra izany. Ary ianao kosa hanao izay mahafinaritra ahy, ka hanome sakafo ho an\u2019ny ankohonako.\u201d",
        "10": "I Hirama \u00e0ry no lasa mpamatsy hazo sedera sy zenevrie ho an\u2019i Solomona, araka izay rehetra nahafinaritra azy.",
        "11": "Ary i Solomona kosa nanome an\u2019i Hirama varimbazaha roa alina kora ho sakafon\u2019ny ankohonany, ary menaka roapolo kora avy amin\u2019ny oliva voatoto. Izany no nomen\u2019i Solomona an\u2019i Hirama isan-taona.",
        "12": "Ary i Jehovah nanome fahendrena an\u2019i Solomona, araka izay nampanantenainy azy. Ary tsara fihavanana i Hirama sy Solomona, ka nanao fifanekena izy roa lahy.",
        "13": "Ary tsy nitsahatra nampiantso olona avy tamin\u2019ny Israely rehetra i Solomona Mpanjaka mba hanao fanompoana. Telo alina ny isan\u2019ireo voantso hanao fanompoana.",
        "14": "Nalefan\u2019i Solomona tany Libanona ireny, ka iray alina isam-bolana no niara-nalefany. Koa nijanona iray volana tany Libanona ireo, ary roa volana kosa tany an-tranony avy. I Adonirama no niandraikitra an\u2019ireo voantso hanao fanompoana.",
        "15": "Ary i Solomona dia lasa nanana mpitondra entana fito alina sy mpipai-bato valo alina eny an-tendrombohitra,",
        "16": "ankoatra an\u2019ireo andriana lehibem-paritra nampiasain\u2019i Solomona mba hanara-maso ny asa, izany hoe ireo telonjato sy telo arivo lahy lehiben\u2019ireo mpiasa am-perinasa.",
        "17": "Koa nasain\u2019ny mpanjaka namaky vato izy ireo, mba hahazoana vato lehibe sady lafo vidy. Amin\u2019izay dia ho vato voapaika no hatao fototr\u2019ilay trano.",
        "18": "Koa nipai-bato ny mpanao tranon\u2019i Solomona sy ny mpanao tranon\u2019i Hirama ary ny Gebalita, sady nanomana ny hazo sy ny vato hanaovana ilay trano."
    },
    "6": {
        "1": "Tamin\u2019ny taona fahavalopolo sy efajato taorian\u2019ny nivoahan\u2019ny zanak\u2019Israely avy tany Ejipta, eny, tamin\u2019ny taona fahefatra nanjakan\u2019i Solomona teo amin\u2019ny Israely, tamin\u2019ny volana Ziva, izany hoe tamin\u2019ny volana faharoa, dia nanorina trano ho an\u2019i Jehovah i Solomona.",
        "2": "Ary ilay trano naorin\u2019i Solomona Mpanjaka ho an\u2019i Jehovah dia enimpolo hakiho ny lavany, roapolo hakiho ny sakany, ary telopolo hakiho ny haavony.",
        "3": "Nisy tilikambo fidirana teo anoloan\u2019ny tempolin\u2019ilay trano sady niraikitra tamin\u2019ny sakan\u2019ilay trano: Roapolo hakiho ny lavany, folo hakiho ny sakany, ary teo anoloan\u2019ilay trano no nisy azy.",
        "4": "Ary nasiany varavarankely maromaro ilay trano, ary nataony mihatery ny varavarankeliny.",
        "5": "Ary nanorina paosin-trano manodidina an\u2019ilay trano izy, ka nataony niankina tamin\u2019ny rindrina manodidina ny tempoly sy ny efitra anatiny indrindra izany. Ary nasiany efitrefitra ilay paosin-trano.",
        "6": "Ny efitrefitra farany ambany dia dimy hakiho ny sakany, ary ny teo antenatenany, enina hakiho ny sakany, ary ny fahatelo kosa fito hakiho ny sakany. Nisy nanesorany kely mantsy ny rindrina ivelany manodidina an\u2019ilay trano, mba tsy hisy zavatra hatsofoka ao anaty rindrina.",
        "7": "Vato efa voapaika no nanaovana an\u2019ilay trano, ka tsy nandrenesana marotoa, na famaky, na izay mety ho vy fiasana tao amin\u2019ilay trano nandritra ny fanorenana.",
        "8": "Teo amin\u2019ny lafiny ankavanan\u2019ilay trano ny fidirana mankao amin\u2019ny efitrefitra farany ambany. Ary tohatohatra miolikolika no iakarana mankao amin\u2019ny efitrefitra antenatenany, sy avy ao antenatenany mankao amin\u2019ny fahatelo.",
        "9": "Ary nitohy ny fanorenany an\u2019ilay trano mandra-pahavitany azy. Vatan-kazo sy hazo sedera milahadahatra no nandrakofany ny trano.",
        "10": "Ary nataony niankina tamin\u2019ilay trano manontolo ireo efitrefitra izay dimy hakiho avy ny haavony. Ary hazo sedera no nihazona azy ireo hiraikitra tamin\u2019ilay trano.",
        "11": "Tao anatin\u2019izany fotoana izany, dia tonga tamin\u2019i Solomona ny tenin\u2019i Jehovah, nanao hoe:",
        "12": "\u201cIzao no lazaiko momba an\u2019io trano ataonao io: Raha handeha araka ny lal\u00e0ko sy hanatanteraka ny didim-pitsarako ianao, ary tena hitandrina ny didiko rehetra ka handeha araka izany didiko izany, dia hotanterahiko ny teniko momba anao, izay nolazaiko tamin\u2019i Davida rainao,",
        "13": "ary honina eo anivon\u2019ny zanak\u2019Israely tokoa aho, ka tsy hahafoy ny Israely oloko.\u201d",
        "14": "Ary notohizin\u2019i Solomona ny fanorenany an\u2019ilay trano mandra-pahavitany azy.",
        "15": "Nanangana ny rindrin\u2019ilay trano izy, ka nasiany hazo fisaka sedera ny aty rindrina. Norakofany hazo nanomboka teo amin\u2019ny gorodon\u2019ilay trano ka hatreny amin\u2019ireo hazo mitondra ny tafo. Ary hazo fisaka zenevrie no nataony gorodon\u2019ilay trano.",
        "16": "Ary nasiany rindrina manasaraka izay natao tamin\u2019ny hazo sedera tany amin\u2019ny faran\u2019ilay trano. Nirefy roapolo hakiho izy io, nanomboka teo amin\u2019ny gorodona ka hatreny amin\u2019ny hazo mitondra ny tafo. Ary nasiany efitra anatiny indrindra ilay trano, dia ny Masina Indrindra.",
        "17": "Efapolo hakiho ny lavan\u2019ilay trano, izany hoe ilay tempoly teo anoloany.",
        "18": "Sary sokitra voatango sy felam-boninkazo natohitohy no nandravahana an\u2019ireo hazo sedera teo amin\u2019ilay aty trano. Hazo sedera daholo izy manontolo. Ary tsy nisy vato tazana.",
        "19": "Avy tao anatiny no nanomanany ilay efitra anatiny indrindra tao amin\u2019ilay trano, mba hametrahany an\u2019ilay Vata misy ny fifanekena nataon\u2019i Jehovah.",
        "20": "Roapolo hakiho ny lavan\u2019ilay efitra anatiny indrindra, roapolo hakiho ny sakany, ary roapolo hakiho koa ny haavony. Dia nopetahany takela-bolamena tsy misy fangarony ilay izy, ary ny alitara kosa nopetahany takela-kazo sedera.",
        "21": "Ary nopetahan\u2019i Solomona takela-bolamena tsy misy fangarony ny aty trano. Dia nasiany rojo volamena nitsivalana teo anoloan\u2019ilay efitra anatiny indrindra. Ary nopetahany takela-bolamena ilay izy.",
        "22": "Dia nopetahany takela-bolamena ilay trano manontolo, mandra-pahavitan\u2019ilay trano. Nopetahany takela-bolamena koa ilay alitara manontolo, izay teo anoloan\u2019ny efitra anatiny indrindra.",
        "23": "Ary nanao kerobima roa tamin\u2019ny hazo mitera-menaka izy, tao amin\u2019ny efitra anatiny indrindra. Folo hakiho avy no haavon\u2019ny kerobima tsirairay.",
        "24": "Ary dimy hakiho ny elatra iray amin\u2019ilay kerobima, ary dimy hakiho koa ny elatra ilany. Folo hakiho ny avy eo amin\u2019ny tendron\u2019ny elany iray ka hatreo amin\u2019ny tendron\u2019ny elany ilany.",
        "25": "Folo hakiho koa ilay kerobima faharoa. Mitovy refy sy bika ireo kerobima roa.",
        "26": "Folo hakiho ny haavon\u2019ny kerobima iray, ary toy izany koa ilay kerobima iray.",
        "27": "Dia nataony tao amin\u2019ilay trano anatiny ireo kerobima. Nivelatra ny elatr\u2019izy ireo, ka nipaka tamin\u2019ny rindrina iray ny elatry ny kerobima iray, ary nipaka tamin\u2019ilay rindrina anankiray kosa ny elatry ny kerobima iray. Nifampikasika teo afovoan-trano ny tendron\u2019ireo elatra roa hafa.",
        "28": "Ary nopetahany takela-bolamena ireo kerobima.",
        "29": "Nasiana sary sokitra ny rindrina rehetra tamin\u2019ilay trano, na ny efitra anatiny na ny efitra ivelany, dia sarina kerobima sy hazo palmie ary felam-boninkazo.",
        "30": "Ary nopetahany takela-bolamena ny gorodon\u2019ilay trano, na ny efitra anatiny na ny efitra ivelany.",
        "31": "Ary teo amin\u2019ny fidirana mankao amin\u2019ny efitra anatiny indrindra dia nasiany varavarana roa vita tamin\u2019ny hazo mitera-menaka: Ny andry eo amin\u2019ny andaniny roa, sy ny tol\u00e0na, ary ny ampahadiminy.",
        "32": "Hazo mitera-menaka no nanaovana ireo varavarana roa, ary nasiany sary sokitra, dia sarina kerobima sy hazo palmie ary felam-boninkazo. Ary nopetahany takela-bolamena ireo, ka nokapokapohiny teo ambonin\u2019ny kerobima sy ny sarina hazo palmie izany volamena izany.",
        "33": "Toy izany koa no nanaovany ny fidirana mankao amin\u2019ny tempoly, dia ireo tol\u00e0na efamira vita tamin\u2019ny hazo mitera-menaka.",
        "34": "Hazo zenevrie no nanaovana ireo varavarana roa. Mihodina eo amin\u2019ny savily ny lelavaravarana roa amin\u2019ny varavarana iray, ary mihodina eo amin\u2019ny savily koa ny lelavaravarana roa amin\u2019ny varavarana iray.",
        "35": "Ary nasiany sary sokitra izany, dia sarina kerobima sy hazo palmie ary felam-boninkazo. Nopetahany takela-bolamena ireo sary ireo.",
        "36": "Ary nanao ny tambohon\u2019ny tokotany anatiny izy, ka vato voapaika telo andalana sy vatan-kazo sedera iray andalana no nanaovany azy.",
        "37": "Tamin\u2019ny volana Ziva, tamin\u2019ny taona fahefatra, no napetraka ny fototry ny tranon\u2019i Jehovah.",
        "38": "Ary tamin\u2019ny volana Bola, izany hoe ny volana fahavalo, tamin\u2019ny taona fahiraika ambin\u2019ny folo no nahavitana ilay trano araka ny tsipiriany rehetra sy araka ilay planina manontolo. Fito taona, araka izany, no nanaovany azy."
    },
    "7": {
        "1": "Telo ambin\u2019ny folo taona no nanaovan\u2019i Solomona ny tranony, dia vitany tanteraka ilay izy.",
        "2": "Dia nanao ny Trano Alan\u2019i Libanona izy, ka nataony zato hakiho ny lavany, dimampolo hakiho ny sakany, ary telopolo hakiho ny haavony, teo ambonin\u2019ny andry sedera nisy laharany efatra. Ary nisy vatan-kazo sedera teo ambonin\u2019ireo andry.",
        "3": "Ary nopetahana takela-kazo sedera ilay trano, teo ambonin\u2019ireo tsivalan-kazo izay teo ambonin\u2019ny andry dimy amby efapolo. Nisy andry dimy ambin\u2019ny folo ny laharana iray.",
        "4": "Natao telo andalana kosa ireo varavarankely nisy tol\u00e0na. Ary nisy lavaka maro fidiran\u2019ny hazavana ilay trano, ary nifanandrify ireny sady nisy ambaratonga telo.",
        "5": "Ary nasiana sisiny efajoro ny fidirana sy ny tol\u00e0m-baravarana rehetra. Natao toy izany koa ny anoloan\u2019ireo lavaka fidiran\u2019ny hazavana, izay nifanandrify sady nisy ambaratonga telo.",
        "6": "Ary ny Lala-mitafo Maro Andry dia nataony dimampolo hakiho ny lavany ary telopolo hakiho ny sakany. Nisy lala-mitafo iray koa teo anoloan\u2019ireo andry ireo, ary andry maro no nanohana azy. Ary nisy tafokely somary mivoaka koa teo anoloan\u2019ireo andry.",
        "7": "Ary ny Lala-mitafon\u2019ny Seza Fiandrianana, izay toerana hitsaran\u2019i Solomona, dia nataony lala-mitafo fitsarana. Norakofana hazo sedera ilay izy, nanomboka teo amin\u2019ny gorodona ka hatreny amin\u2019ireo hazo mitondra ny tafo.",
        "8": "Lavidavitra an\u2019ilay trano anisan\u2019ny Lala-mitafo kosa ny trano hipetrahan\u2019i Solomona, izay nataony teo amin\u2019ilay tokotany iray. Nitovy tamin\u2019io trano io ihany ny nanaovana azy. Ary nisy trano sahala amin\u2019io Lala-mitafo io naorin\u2019i Solomona ho an\u2019ny zanakavavin\u2019i Farao, izay nalainy ho vady.",
        "9": "Ireo rehetra ireo dia natao tamin\u2019ny vato lafo vidy, izay manara-drefy sy voapaika ary voatsofa tamin\u2019ny tsofam-bato, na ny atiny na ny ivelany. Vato toy izany no nampiasaina, manomboka amin\u2019ny fototra ka hatramin\u2019ny tampon\u2019ny rindrina, ary toy izany koa ny ivelany, hatramin\u2019ilay tokotany lehibe.",
        "10": "Vato lehibe mirefy folo hakiho sy valo hakiho ireo vato lafo vidy natao fototra ireo.",
        "11": "Ary teo amboniny dia nisy vato lafo vidy sy manara-drefy ary voapaika, ary koa hazo sedera.",
        "12": "Ary manodidina an\u2019ilay tokotany lehibe dia nasiany tamboho natao tamin\u2019ny vato voapaika telo andalana sy vatan-kazo sedera iray andalana. Toy izany koa ilay tokotany anatiny, izay misy ny tranon\u2019i Jehovah sy ny tilikambo fidirana mankao amin\u2019io trano io.",
        "13": "Ary naniraka olona haka an\u2019i Hirama avy any Tyro i Solomona Mpanjaka.",
        "14": "Zanaky ny vehivavy mpitondratena avy amin\u2019ny fokon\u2019i Naftaly i Hirama, fa avy any Tyro kosa ny rainy, izay mpanao asa varahina. Feno fahendrena sy fahiratan-tsaina ary fahalalana hoenti-manao asa varahina isan-karazany izy. Dia tonga tany amin\u2019i Solomona Mpanjaka izy ka nanao ny asa rehetra nampanaoviny.",
        "15": "Dia nandrendrika varahina izy hanaovana ny andry roa: Valo ambin\u2019ny folo hakiho avy ny haavony, ary tady roa ambin\u2019ny folo hakiho vao nahodidina ny andry tsirairay.",
        "16": "Ary nanao loha andry roa tamin\u2019ny varahina narendrika izy, mba hatao teo amin\u2019ny tampon\u2019ny andry: Dimy hakiho ny haavon\u2019ny loha andry iray, ary dimy hakiho koa ny haavon\u2019ny iray.",
        "17": "Ary nisy harato nifampidipiditra teo amin\u2019ireo loha andry teo an-tampon\u2019ny andry, sady nisy haingony niolanolana natao toy ny rojo. Harato fito no teo amin\u2019ny loha andry iray, ary fito koa no teo amin\u2019ny iray.",
        "18": "Ary nanao ampongabendanitra izy, ka nataony roa andalana manodidina, teo ambonin\u2019ireo harato ireny, mba handrakotra ny loha andry teo an-tampon\u2019ny andry. Ary nataony toy izany koa ny loha andry iray.",
        "19": "Ary ny loha andry teo an-tampon\u2019ny andry, izay teo akaikin\u2019ny tilikambo fidirana, dia nataony miendrika voninkazo lisy: Efatra hakiho ny refiny.",
        "20": "Ary teo an-tampon\u2019ny andry roa ireo loha andry, sady teo akaikin\u2019ilay kibony, izay voahodidin\u2019ireo harato. Ampongabendanitra roanjato natao roa andalana no nanodidina ny loha andry tsirairay.",
        "21": "Ary natsangany ireo andrin\u2019ny tilikambo fidirana mankao amin\u2019ny tempoly. Natsangany ny andry ankavanana ary nantsoiny hoe Jakina. Avy eo dia natsangany ny andry ankavia ary nantsoiny hoe Boaza.",
        "22": "Nisy toy ny lisy teo an-tampon\u2019ireo andry. Ary novitaina tsikelikely ny fanamboarana an\u2019ireo andry.",
        "23": "Ary nanao fitoeran-drano lehibe, nantsoina hoe ranomasina varahina izy, ka folo hakiho ny savaivony. Boribory ilay izy, ary dimy hakiho ny haavony. Ary tady telopolo hakiho vao nahodidina azy.",
        "24": "Ary nisy haingony niendrika voatango teo ambany molony manodidina azy, ka voatango folo isaky ny iray hakiho no nanodidina an\u2019ilay ranomasina. Roa andalana ilay haingony niendrika voatango sady niara-narendrika tamin\u2019ilay ranomasina.",
        "25": "Nipetraka teo ambonin\u2019ny omby roa ambin\u2019ny folo ilay izy, ka omby telo nitodika nianavaratra, telo niankandrefana, telo nianatsimo, ary telo niantsinanana. Ilay ranomasina dia teo ambonin\u2019ireo omby ireo, ary nifampiamboho izy rehetra.",
        "26": "Toy ny sakan\u2019ny felatanana * ny hatevin\u2019ilay ranomasina, ary natao sahala amin\u2019ny molotry ny kaopy ny molony, tahaka ny felana lisy. Rano roa arivo bata * no natao tao anatiny.",
        "27": "Ary nanao kalesy varahina folo izy: Efatra hakiho ny lavan\u2019ny kalesy tsirairay, ary efatra hakiho koa ny sakany, ary telo hakiho ny haavony.",
        "28": "Toy izao no nanaovana an\u2019ireo kalesy ireo: Nisy takela-barahina maromaro teo amin\u2019izy ireo, ary teo anelanelan\u2019ireo sisiny nifanapaka no nisy ireo takela-barahina ireo.",
        "29": "Nisy sarina liona sy omby ary kerobima teo amin\u2019ireo takela-barahina izay teny anelanelan\u2019ireo sisiny nifanapaka, ary nisy toy izany koa teo amin\u2019ireo sisiny nifanapaka. Ary nisy sarim-boninkazo natohitohy natao haingony teo ambony sy teo ambanin\u2019ny liona sy ny omby.",
        "30": "Nisy kodiarana varahina efatra ny kalesy tsirairay, ary varahina lavalava no ihodinan\u2019ireo kodiarana. Ary ny zorony efatra tamin\u2019ny kalesy no tohana nihazona an\u2019ireo. Teo ambanin\u2019ny koveta no nisy an\u2019ireo tohana vita tamin\u2019ny metaly narendrika, ary nisy sarim-boninkazo teo amin\u2019ny tohana iray nankamin\u2019ny tohana iray.",
        "31": "Ny refin\u2019ny vavan\u2019ilay koveta, manomboka ao anatiny ka hatramin\u2019ireo tohany no ho miakatra dia ... * hakiho. Boribory ny vavany, ary iray hakiho sy sasany ny fipetrahany. Ary nisy sary sokitra koa teo amin\u2019io vavany io. Efajoro ireo takela-barahina teo aminy, fa tsy boribory.",
        "32": "Teo ambanin\u2019ireo takela-barahina no nisy ny kodiarana efatra, ary teo ambanin\u2019ilay kalesy ny fitaovana nihazona an\u2019ireo kodiarana. Iray hakiho sy sasany ny haavon\u2019ny kodiarana tsirairay.",
        "33": "Sahala amin\u2019ny kodiaran-tsarety no nanaovana ny kodiarany. Natao tamin\u2019ny metaly narendrika daholo na ireo fitaovana nihazona azy na ny tena kodiarana na ny rantsany na ny ivon-kodiarana.",
        "34": "Ary nisy tohany efatra ny zorony efatra tamin\u2019ny kalesy tsirairay. Tenany iray tamin\u2019ny kalesy ireo tohany ireo.",
        "35": "Ary teo an-tampon\u2019ny kalesy dia nisy boribory fipetrahan-javatra, antsasaky ny hakiho ny haavony. Ary teo an-tampon\u2019ny kalesy no nisy ny tendany sy ireo takela-barahina, ary tenany iray tamin\u2019ilay kalesy ireo.",
        "36": "Nisy zavatra manify napetaka teo amin\u2019ny tendany sy teo amin\u2019ireo takela-barahina. Samy nasiany sary sokitra ireo, dia sarina kerobima sy liona ary hazo palmie, arakaraka izay nisy nalalaka teo amin\u2019ny tsirairay. Ary nasiana sarim-boninkazo natohitohy ny manodidina azy.",
        "37": "Toy izany no nanaovany ny kalesy folo: Nitovy daholo ny fomba nandrendrehana azy, sady nitovy refy sy bika.",
        "38": "Ary nanao koveta varahina folo izy: Rano efapolo bata no natao tao anaty koveta tsirairay. Efatra hakiho ny koveta tsirairay, ary nisy koveta iray avy teo ambonin\u2019ny kalesy folo.",
        "39": "Kalesy dimy no napetrany teo ankavanan\u2019ny trano, ary dimy teo ankavia. Ilay ranomasina kosa nataony teo ankavanan\u2019ny trano, teo atsimoatsinanana.",
        "40": "Ary nataon\u2019i Hirama tsikelikely ireo koveta sy lapelina ary vilia baolina. Farany, dia vitan\u2019i Hirama ny asa rehetra nataony ho an\u2019i Solomona Mpanjaka, momba ny tranon\u2019i Jehovah:",
        "41": "Ny andry roa sy ny loha andry niendrika vilia baolina izay teo an-tampon\u2019ny andry roa, sy ny harato roa nandrakotra ny loha andry boribory roa izay teo an-tampon\u2019ireo andry,",
        "42": "sy ny ampongabendanitra efajato ho an\u2019ny harato roa, ka ampongabendanitra roa andalana ho an\u2019ny harato tsirairay mba handrakotra ny loha andry roa niendrika vilia baolina, izay teo ambonin\u2019ny andry roa,",
        "43": "sy ny kalesy folo sy ny koveta folo teo amboniny,",
        "44": "sy ny ranomasina iray sy ny omby roa ambin\u2019ny folo teo ambaniny,",
        "45": "sy ny fitoeran-davenona sy ny lapelina sy ny vilia baolina ary ny fitaovana rehetra, izay nataon\u2019i Hirama tamin\u2019ny varahina nokosehina hangirana. Nataony ho an\u2019i Solomona Mpanjaka izany, ho an\u2019ny tranon\u2019i Jehovah.",
        "46": "Teo amin\u2019ny Faritr\u2019i Jordana no nandrendrehan\u2019ny mpanjaka azy ireo, tao anaty lasitra tanimanga, teo anelanelan\u2019i Sokota sy Zaretana.",
        "47": "Ary tsy nolanjain\u2019i Solomona ny fitaovana rehetra, satria be dia be loatra. Tsy fantatra intsony izay lanjan\u2019ny varahina.",
        "48": "Ary nataon\u2019i Solomona tsikelikely ny fitaovana rehetra momba ny tranon\u2019i Jehovah: Ny alitara volamena sy ny latabatra volamena fitoeran\u2019ny mofo aseho,",
        "49": "sy ny fitoeran-jiro volamena tsy misy fangarony, dimy teo ankavanana ary dimy teo ankavia, teo anoloan\u2019ny efitra anatiny indrindra, sy ny felan\u2019ny fitoeran-jiro sy ny jiro sy ny fihazonana lahin-jiro, izay samy volamena,",
        "50": "sy ny koveta sy ny famonoan-jiro sy ny vilia baolina sy ny kaopy sy ny fitondrana afo, izay samy volamena tsy misy fangarony, ary ny vavin-tsavily ho an\u2019ny varavaran\u2019ny trano anatiny, izany hoe ny Masina Indrindra, sy ho an\u2019ny varavaran\u2019ny tempoly, izay samy volamena.",
        "51": "Farany, dia vita ny asa rehetra nataon\u2019i Solomona Mpanjaka momba ny tranon\u2019i Jehovah, ka nampidiriny tao ireo zavatra efa nohamasinin\u2019i Davida rainy. Ary nataony tao amin\u2019ny fitehirizana zava-tsarobidy tao an-tranon\u2019i Jehovah ny volafotsy sy ny volamena ary ny fitaovana hafa."
    },
    "8": {
        "1": "Tamin\u2019izany fotoana izany, dia novorin\u2019i Solomona ny anti-panahin\u2019ny Israely, sy ny lehibem-poko rehetra ary ny mpiadidy teo amin\u2019ireo fianakaviambe, teo amin\u2019ny zanak\u2019Israely. Novorina tany amin\u2019i Solomona Mpanjaka tany Jerosalema ireo, mba hampiakatra ny Vata misy ny fifanekena nataon\u2019i Jehovah, avy tany amin\u2019ny Tan\u00e0nan\u2019i Davida, izany hoe Ziona.",
        "2": "Koa nivory teo amin\u2019i Solomona Mpanjaka ny olona rehetra teo amin\u2019ny Israely tamin\u2019ny fotoanan\u2019ny fety, tamin\u2019ny volana Etanima, izany hoe ny volana fahafito.",
        "3": "Dia tonga daholo ny anti-panahin\u2019ny Israely, ary ireo mpisorona kosa nilanja ilay Vata.",
        "4": "Nentin\u2019izy ireo niakatra ilay Vata masin\u2019i Jehovah, sy ny tranolay fihaonana, ary ny fitaovana masina rehetra tao amin\u2019ny tranolay. Ny mpisorona sy ny Levita no nitondra izany niakatra.",
        "5": "Ary teo anoloan\u2019ilay Vata i Solomona Mpanjaka sy ny vahoakan\u2019Israely manontolo, izay tonga tamin\u2019ilay fotoana nifanaovany taminy. Nanao sorona ondry sy omby be dia be tsy tambo isaina izy ireo.",
        "6": "Dia nentin\u2019ny mpisorona ilay Vata misy ny fifanekena nataon\u2019i Jehovah, ka nataony teo amin\u2019ny toerany, tao amin\u2019ny efitra anatiny indrindra amin\u2019ilay trano, tao amin\u2019ny Masina Indrindra, teo ambany elatr\u2019ireo kerobima.",
        "7": "Nivelatra teo ambonin\u2019ny toerana nisy an\u2019ilay Vata ny elatr\u2019ireo kerobima. Ary nanakona an\u2019ilay Vata sy ireo bao filanjana azy ny kerobima, eny, nanakona azy avy eo ambony.",
        "8": "Lava anefa ireo bao ka tazana ny tendrony raha avy teo amin\u2019ny Masina, teo anoloan\u2019ny efitra anatiny indrindra, fa tsy tazana kosa avy tany ivelany. Ary mbola ao ireo mandraka androany.",
        "9": "Tsy nisy na inona na inona tao anatin\u2019ilay Vata, afa-tsy ireo takela-bato roa napetrak\u2019i Mosesy tao, tany Horeba, rehefa nanao fifanekena tamin\u2019ny zanak\u2019Israely i Jehovah, tamin\u2019izy ireo nivoaka avy tany Ejipta.",
        "10": "Nameno ny tranon\u2019i Jehovah ny rahona rehefa nivoaka avy tao amin\u2019ny toerana masina ireo mpisorona.",
        "11": "Koa tsy nahajanona hanao ny fanompoany izy ireo noho ny rahona, fa feno ny voninahitr\u2019i Jehovah ny tranon\u2019i Jehovah.",
        "12": "Dia hoy i Solomona: \u201cI Jehovah no efa nilaza fa honina ao amin\u2019ny haizim-pito Izy.",
        "13": "Efa nahavita trano fonenana be voninahitra ho anao aho, dia toerana onenanao mandritra ny fotoana tsy voafetra.\u201d",
        "14": "Dia nitodika ny mpanjaka, ka notsofiny rano ny fiangonan\u2019Israely manontolo, raha mbola nitsangana izy ireo.",
        "15": "Ary hoy i Solomona: \u201cIsaorana i Jehovah Andriamanitry ny Israely, fa ny vavany no efa nilaza tamin\u2019i Davida raiko, ary ny tanany no efa nanatanteraka izany! Hoy mantsy Izy:",
        "16": "\u2018Hatramin\u2019ny andro nitondrako ny Israely oloko nivoaka avy tany Ejipta, dia mbola tsy nisy tan\u00e0na nofidiko teo amin\u2019ny foko rehetran\u2019ny Israely, mba hanaovana trano hitoeran\u2019ny anarako. Koa hifidy an\u2019i Davida aho ho mpitarika ny Israely oloko.\u2019",
        "17": "Ary mba nirin\u2019ny fon\u2019i Davida raiko ny hanorina trano ho an\u2019ny anaran\u2019i Jehovah Andriamanitry ny Israely.",
        "18": "Hoy anefa i Jehovah tamin\u2019i Davida raiko: \u2018Satria nirin\u2019ny fonao ny hanorina trano ho an\u2019ny anarako, dia tsara izany fanirian\u2019ny fonao izany.",
        "19": "Tsy ianao anefa no hanorina ilay trano, fa ny zanaka haterakao * no hanorina ilay trano ho an\u2019ny anarako.\u2019",
        "20": "Ary nanatanteraka ny teniny i Jehovah mba hitsanganako handimby an\u2019i Davida raiko sy hipetrahako eo amin\u2019ny seza fiandrianan\u2019ny Israely, araka izay efa nolazain\u2019i Jehovah, sy mba hanaovako trano ho an\u2019ny anaran\u2019i Jehovah Andriamanitry ny Israely,",
        "21": "ary mba hisy hasiako an\u2019ilay Vata misy ny fifanekena nataon\u2019i Jehovah tamin\u2019ny razantsika, tamin\u2019izy nitondra azy ireo nivoaka avy tany Ejipta.\u201d",
        "22": "Ary nitsangana teo anoloan\u2019ny alitaran\u2019i Jehovah i Solomona, teo anatrehan\u2019ny fiangonan\u2019Israely manontolo, ka namelatra ny tanany ho amin\u2019ny lanitra,",
        "23": "ary hoy izy: \u201cRy Jehovah Andriamanitry ny Israely \u00f4, tsy misy Andriamanitra tahaka anao any amin\u2019ny lanitra ambony na et\u1ef3 amin\u2019ny tany ambany, fa manaja fifanekena ianao, ary maneho hatsaram-panahy feno fitiavana amin\u2019izay manompo anao amin\u2019ny fony manontolo.",
        "24": "Efa notanterahinao tamin\u2019i Davida raiko mpanomponao ny fampanantenana nataonao taminy, ka izay nolazain\u2019ny vavanao dia notanterahin\u2019ny tananao, toy ny amin\u2019izao anio izao.",
        "25": "Koa ankehitriny, ry Jehovah Andriamanitry ny Israely \u00f4, tanteraho amin\u2019i Davida raiko mpanomponao ilay fampanantenana nataonao taminy hoe: \u2018Hisy olona avy amin\u2019ny taranakao foana eo anatrehako, dia olona hipetraka eo amin\u2019ny seza fiandrianan\u2019ny Israely, raha mitandrina ny ataony ny taranakao ka mandeha eo anatrehako, tahaka ny nandehananao teo anatrehako.\u2019",
        "26": "Koa ankehitriny, ry Andriamanitry ny Israely \u00f4, aoka re mba ho tanteraka ny fampanantenana nataonao tamin\u2019i Davida raiko mpanomponao e!",
        "27": "\u201cAndriamanitra anefa ve dia honina et\u1ef3 an-tany tokoa? Ny lanitra, eny, ny lanitry ny lanitra aza tsy omby anao, koa mainka fa ity trano naoriko ity!",
        "28": "Mitodiha ka henoy ny vavak\u2019ity mpanomponao sy ny fitalahoany famindram-po, ry Jehovah Andriamanitro \u00f4, mba handrenesanao ny fitalahoana sy ny vavaky ny mpanomponao eto anatrehanao androany.",
        "29": "Ary aoka ianao hijery an\u2019ity trano ity andro aman\u2019alina, eny, hijery an\u2019ilay toerana nolazainao hoe: \u2018Ho ao ny anarako\u2019, ka hihaino ny vavaka ataon\u2019ny mpanomponao manandrify an\u2019ity toerana ity.",
        "30": "Henoy ny mpanomponao sy ny Israely olonao rehefa mitalaho famindram-po aminao, ka mivavaka manandrify an\u2019ity toerana ity. Ary enga anie ianao hihaino any an-danitra fonenanao, eny, mihainoa ka mamel\u00e0 heloka!",
        "31": "\u201cRaha misy olona manota amin\u2019ny namany, ary asain\u2019ilay namany miozona izy ka mety hihatra aminy tokoa ilay ozona nolazainy, nefa mbola tonga eo anoloan\u2019ny alitaranao ato amin\u2019ity trano ity ihany izy,",
        "32": "dia enga anie ianao hihaino any an-danitra any! Koa manaova zavatra ary tsarao ny mpanomponao, ka ambarao ho ratsy fanahy izay ratsy fanahy, ary atsingereno eo an-dohany ny nataony. Ambarao ho marina kosa izay marina ka valio araka ny fahamarinany izy.",
        "33": "\u201cRaha resin\u2019ny fahavalo ny Israely olonao satria nanota taminao, nefa miverina aminao tokoa izy, ary midera ny anaranao sy mivavaka ary mitalaho famindram-po aminao, ato amin\u2019ity trano ity,",
        "34": "dia enga anie ianao hihaino any an-danitra any, ka mamel\u00e0 ny fahotan\u2019ny Israely olonao, ary ampodio any amin\u2019ny tany nomenao ny razany izy!",
        "35": "\u201cRaha mihidy ny lanitra ka tsy misy orana satria nanota taminao izy ireo, nefa mivavaka manandrify an\u2019ity toerana ity izy, ary midera ny anaranao sady miala amin\u2019ny fahotany, satria tsy nitsahatra nampahory azy ianao,",
        "36": "dia enga anie ianao hihaino any an-danitra any, ka mamel\u00e0 ny fahotan\u2019ny mpanomponao, eny, ny fahotan\u2019ny Israely olonao, satria mampianatra azy ny lalana tsara tokony halehany ianao! Ary andatsaho orana ny taninao izay nomenao ho lovan\u2019ny olonao.",
        "37": "\u201cRaha misy mosary eo amin\u2019ilay tany, na areti-mandringana, na mainan\u2019ny rivotra mahamay sy tratran\u2019ny aretin-javamaniry ny voly, na misy andiam-balala, na kalalao, na misy fahavalo manao fahirano ny olonao ao amin\u2019ny tany misy ny vavahadiny, eny, rehefa mety ho loza na aretina,",
        "38": "ka mivavaka na mitalaho famindram-po ny olona na ny Israely olonao rehetra, satria samy mahalala ny fahorian\u2019ny fony avy ny tsirairay, ka mamelatra ny tanany ho amin\u2019ity trano ity izy,",
        "39": "dia enga anie ianao hihaino any an-danitra fonenanao, ka mamel\u00e0 heloka ary manaova zavatra, dia valio araka ny lalany avy ny tsirairay, satria ianao mahalala ny ao am-pony, fa ianao irery ihany no mahalala tsara ny ao am-pon\u2019ny zanak\u2019olombelona rehetra,",
        "40": "mba hatahorany anao amin\u2019ny andro rehetra iainany eto amin\u2019ity tany nomenao ny razanay ity!",
        "41": "\u201cRaha misy koa vahiny, izay tsy anisan\u2019ny Israely olonao, nefa tonga avy any an-tany lavitra noho ny amin\u2019ny anaranao,",
        "42": "satria ho reny ny momba ny anaranao be voninahitra sy ny tananao mahery ary ny sandrinao nahinjitra, ka tonga mivavaka manandrify an\u2019ity trano ity izy,",
        "43": "dia enga anie ianao hihaino any an-danitra fonenanao, ka manaova araka izay rehetra iantsoan\u2019ny vahiny anao, mba hahafantaran\u2019ny firenena rehetra eto an-tany ny anaranao, sy hatahorany anao toy ny atahoran\u2019ny Israely olonao anao, ary hahafantarany fa ny anaranao no efa nantsoina teto amin\u2019ity trano naoriko ity!",
        "44": "\u201cRaha mivoaka hiady amin\u2019ny fahavalony ny olonao, any amin\u2019ny lalana andefasanao azy, ka mivavaka amin\u2019i Jehovah manandrify ny tan\u00e0na nofidinao sy ny trano naoriko ho an\u2019ny anaranao,",
        "45": "dia henoy any an-danitra any ny vavaka ataony sy ny fitalahoany famindram-po, ka omeo rariny izy.",
        "46": "\u201cRaha manota aminao izy, fa tsy misy olombelona tsy manota, ka tezitra mafy aminy ianao ary avelanao ho azon\u2019ny fahavalo izy, ka entin\u2019ny mpamabo azy any amin\u2019ny tanin\u2019ny fahavalo, na lavitra na akaiky,",
        "47": "ary tonga saina izy any amin\u2019ny tany nitondrana azy ho babo, ka miverina aminao sy mitalaho famindram-po aminao any amin\u2019ny tanin\u2019ny mpamabo azy, ka manao hoe: \u2018Efa nanota sy diso izahay ary nanao ratsy\u2019,",
        "48": "ary miverina aminao amin\u2019ny fony manontolo sy ny heriny manontolo * izy, any amin\u2019ny tanin\u2019ny fahavalony izay nitondra azy ho babo, ary mivavaka aminao manandrify ny taniny izay nomenao ny razany, eny, ny tan\u00e0na nofidinao ary ny trano naoriko ho an\u2019ny anaranao,",
        "49": "dia henoy any an-danitra fonenanao ny vavaka ataony sy ny fitalahoany famindram-po ka omeo rariny izy,",
        "50": "ary mamel\u00e0 ny heloky ny olonao izay nanota taminao sy ny fahadisoana rehetra nataony taminao. Ataovy miantra azy ny mpamabo azy ka hangoraka azy,",
        "51": "fa olonao sy lovanao izy, izay nentinao nivoaka avy tany Ejipta, avy tao amin\u2019ny fatana fandrendreham-by.",
        "52": "Koa aoka ny masonao hijery ny mpanomponao sy ny Israely olonao rehefa mitalaho famindram-po izy ireo, ary henoy izy amin\u2019izay rehetra iantsoany anao.",
        "53": "Fa ianao, ry Jehovah Tompo Fara Tampony \u00f4, no nanasaraka azy tamin\u2019ny firenena rehetra eto an-tany mba ho lovanao, araka izay nolazainao tamin\u2019ny alalan\u2019i Mosesy mpanomponao rehefa nitondra ny razanay nivoaka avy tany Ejipta ianao.\u201d",
        "54": "Raha vao vitan\u2019i Solomona izany vavaka rehetra izany, eny, ny vavaka sy ny fitalahoany famindram-po tamin\u2019i Jehovah, dia tsy nandohalika sy tsy namelatra ny tanany ho amin\u2019ny lanitra intsony izy, fa nitsangana niala teo anoloan\u2019ny alitaran\u2019i Jehovah.",
        "55": "Nitso-drano ny fiangonan\u2019Israely manontolo tamin\u2019ny feo mafy i Solomona rehefa nitsangana, ka hoy izy:",
        "56": "\u201cHisaorana anie i Jehovah, izay nanome fiadanana ho an\u2019ny Israely olony, araka izay rehetra nampanantenainy! Tsy nisy teny tsy tanteraka na dia iray aza tamin\u2019ny zava-tsoa rehetra nampanantenainy tamin\u2019ny alalan\u2019i Mosesy mpanompony.",
        "57": "Homba antsika anie i Jehovah Andriamanitsika, tahaka ny nombany ny razantsika! Tsy handao antsika na hahafoy antsika anie izy,",
        "58": "mba hahatonga ny fontsika ho voasintona ho aminy, ka handehanantsika amin\u2019ny lalany rehetra sy hitandremantsika ny didiny sy ny fitsipiny ary ny didim-pitsarany, izay nandidiany ny razantsika!",
        "59": "Hotsaroan\u2019i Jehovah Andriamanitsika andro aman\u2019alina anie ny teniko, tamin\u2019izaho nitalaho famindram-po teo anatrehan\u2019i Jehovah, mba homeny rariny izaho mpanompony sy ny Israely olony, araka izay hilana izany isan\u2019andro,",
        "60": "mba ho fantatry ny firenena rehetra eto an-tany fa i Jehovah no tena Andriamanitra, ary tsy misy hafa!",
        "61": "Ary aoka ho amin\u2019ny fo manontolo no hanompoanareo an\u2019i Jehovah Andriamanitsika, ka mandehana araka ny fitsipiny ary tandremo ny didiny, toy ny amin\u2019izao andro izao.\u201d",
        "62": "Ary nanolotra sorona be dia be teo anatrehan\u2019i Jehovah ny mpanjaka sy ny Israely rehetra niaraka taminy.",
        "63": "Nanolotra an\u2019ireo sorona iombonana izay tokony hatolony ho an\u2019i Jehovah i Solomona, dia omby roa arivo sy roa alina ary ondry roa alina sy iray hetsy, mba hitokanan\u2019ny mpanjaka sy ny zanak\u2019Israely rehetra ny tranon\u2019i Jehovah.",
        "64": "Tamin\u2019izay andro izay dia voatery nohamasinin\u2019ny mpanjaka ny afovoan\u2019ny tokotany teo anoloan\u2019ny tranon\u2019i Jehovah, satria teo no voatery nanolorany ny sorona dorana sy ny fanatitra varimbazaha ary ny tavin\u2019ny sorona iombonana. Kely loatra mantsy ilay alitara varahina, izay teo anatrehan\u2019i Jehovah, ka tsy antonona teo ny sorona dorana sy ny fanatitra varimbazaha ary ny tavin\u2019ireo sorona iombonana.",
        "65": "Ary nanao fety i Solomona tamin\u2019izay, dia izy sy ny Israely rehetra, izay fiangonana lehibe avy any amin\u2019ny sisin\u2019ny faritr\u2019i Hamata ka hatrany amin\u2019ny lohasaha falehan-driakan\u2019i Ejipta. Nanao fety teo anatrehan\u2019i Jehovah Andriamanitsika izy nandritra ny fito andro, niampy fito andro, izany hoe efatra ambin\u2019ny folo andro.",
        "66": "Ary tamin\u2019ny andro fahavalo, dia nalefany ny vahoaka. Dia nitso-drano ny mpanjaka ny vahoaka, ary samy nandeha nody. Koa faly sy ravoravo er\u1ef3 ny fon\u2019izy ireo, noho ny soa rehetra nataon\u2019i Jehovah tamin\u2019i Davida mpanompony sy ny Israely olony."
    },
    "9": {
        "1": "Raha vao vitan\u2019i Solomona ny tranon\u2019i Jehovah, sy ny tranon\u2019ny mpanjaka, ary ny zavatra tsara rehetra niriny ka nahafinaritra azy ny nanao azy,",
        "2": "dia niseho fanindroany taminy i Jehovah, sahala amin\u2019ilay nisehoany taminy tao Gibeona.",
        "3": "Ary hoy i Jehovah: \u201cEfa reko ny vavakao sy ny fitalahoanao famindram-po teo anatrehako. Ary efa nohamasiniko ity trano nataonao ity ka nataoko ao mandritra ny fotoana tsy voafetra ny anarako, ary ho ao foana koa ny masoko sy ny foko.",
        "4": "Fa ianao kosa, raha manompo ahy amin\u2019ny fo manontolo sy amim-pahitsiana, toy ny nanompoan\u2019i Davida rainao, ka manao izay rehetra nandidiako anao ary mitandrina ny fitsipiko sy ny didim-pitsarako,",
        "5": "dia hataoko mafy orina mandritra ny fotoana tsy voafetra ny seza fiandrianan\u2019ny fanjakanao eo amin\u2019ny Israely, araka izay nampanantenaiko an\u2019i Davida rainao hoe: \u2018Hisy olona avy amin\u2019ny taranakao foana hipetraka eo amin\u2019ny seza fiandrianan\u2019ny Israely.\u2019",
        "6": "Fa raha tsy manaraka ahy intsony ianareo sy ny zanakareo, ka tsy mitandrina ny didy sy ny lal\u00e0na nomeko anareo, fa mandeha manompo andriamani-kafa sy miankohoka eo anatrehan\u2019ireny,",
        "7": "dia haringako tsy ho eo amin\u2019ny tany nomeko azy ny Israely. Ilay trano nohamasiniko ho an\u2019ny anarako kosa hariako tsy ho eo anatrehako, ary ny Israely hatao teny fanarabiana sy teny fanesoana eo amin\u2019ny firenena rehetra.",
        "8": "Ary ho lasa korontam-bato miavosa ity trano ity, ka hidan\u00e0ka izay rehetra mandalo eo, ary hisioka sy hiteny hoe: \u2018Fa naninona \u00e0ry no dia nataon\u2019i Jehovah hoatr\u2019izao ity tany sy trano ity?\u2019",
        "9": "Dia hisy hilaza hoe: \u2018Satria ry zareo nahafoy an\u2019i Jehovah Andriamaniny, izay nitondra ny razany nivoaka avy tany Ejipta, ary nifikitra tamin\u2019andriamani-kafa ka niankohoka teo anatrehan\u2019ireny sady nanompo azy. Izany no nahatonga an\u2019i Jehovah hamely azy ireo tamin\u2019izao loza rehetra izao.\u2019\u201d",
        "10": "Rehefa tapitra ny roapolo taona nanorenan\u2019i Solomona ny trano roa, izany hoe ny tranon\u2019i Jehovah sy ny tranon\u2019ny mpanjaka,",
        "11": "dia nomen\u2019i Solomona Mpanjaka tan\u00e0na roapolo tany Galilia i Hirama mpanjakan\u2019i Tyro. Izy mantsy no nanampy an\u2019i Solomona ka nanome azy hazo sedera sy hazo zenevrie ary volamena betsaka araka izay tiany.",
        "12": "Koa niainga avy any Tyro i Hirama mba hijery an\u2019ireo tan\u00e0na nomen\u2019i Solomona azy. Tsy tiany anefa ireny,",
        "13": "ka hoy izy: \u201cMba inona koa ireto tan\u00e0na nomenao ahy ireto, ry rahalahiko?\u201d Ary nantsoina hoe Tany Kabola * ireny mandraka androany.",
        "14": "Efa nampanatitra talenta volamena roapolo amby zato tany amin\u2019ny mpanjaka i Hirama, tamin\u2019izay.",
        "15": "Ary nampanantsoin\u2019i Solomona Mpanjaka ireo voantso hanao fanompoana, mba hanao ny tranon\u2019i Jehovah sy ny tranony ary ny Dongon-tany sy ny mandan\u2019i Jerosalema, sy Hazora sy Megido ary Gazera.",
        "16": "I Farao mpanjakan\u2019i Ejipta no niakatra namabo ny tan\u00e0nan\u2019i Gazera ary nandoro azy. Dia novonoiny ny Kananita nonina tao, ary nomeny an-janany vavy, vadin\u2019i Solomona, ilay tan\u00e0na ho fanomezana fanaovam-beloma azy.",
        "17": "Ary naorin\u2019i Solomona i Gazera, sy Beti-horona Ambany,",
        "18": "sy Baleta, sy Tamara tany an-tany efitra tao amin\u2019ilay tany,",
        "19": "sy ny tan\u00e0na rehetra fitehirizana entana sy vokatra izay lasan\u2019i Solomona, sy ny tan\u00e0na fanatobiana kalesy sy ny tan\u00e0nan\u2019ny mpitaingin-tsoavaly ary ireo zavatra tsara nirin\u2019i Solomona haorina tao Jerosalema sy Libanona ary nanerana ny tany nanjakany.",
        "20": "Ary mbola nisy sisa tavela ny Amorita sy ny Hetita sy ny Perizita sy ny Hivita ary ny Jebosita, izay samy tsy anisan\u2019ny zanak\u2019Israely,",
        "21": "ka ny taranak\u2019ireny, izay tsy voaringan\u2019ny zanak\u2019Israely fa mbola tavela teo amin\u2019ilay tany, no nampanantsoin\u2019i Solomona hanao asa an-terivozona, mandraka androany.",
        "22": "Tsy nisy tamin\u2019ny zanak\u2019Israely anefa nataon\u2019i Solomona andevo. Fa izy ireo kosa dia miaramila mpiady sy mpanompon\u2019i Solomona sy andrianany sy manamboninahitra lefitra sy lehiben\u2019ny mpitondra kalesiny ary lehiben\u2019ny mpitaingin-tsoavaliny.",
        "23": "Dimampolo sy dimanjato lahy ny mpiadidy ny lehibem-paritra, izay niandraikitra ny asan\u2019i Solomona. Lehiben\u2019ny mpiasa am-perinasa izy ireo.",
        "24": "Fa niakatra avy tao amin\u2019ny Tan\u00e0nan\u2019i Davida kosa ny zanakavavin\u2019i Farao, ka nankany amin\u2019ilay trano naorin\u2019i Solomona ho azy. Tamin\u2019izay i Solomona no nanorina ny Dongon-tany.",
        "25": "Intelo isan-taona i Solomona no nanolotra sorona dorana sy sorona iombonana, teo amin\u2019ilay alitara naoriny ho an\u2019i Jehovah. Ary nanolotra setroka ho sorona teo amin\u2019ilay alitara teo anatrehan\u2019i Jehovah izy. Dia namita ilay trano i Solomona.",
        "26": "Ary i Solomona Mpanjaka nanao sambo maromaro tao Eziona-gebera, izay teo akaikin\u2019i Elota, teo amoron\u2019ny Ranomasina Mena, tany Edoma.",
        "27": "Nalefan\u2019i Hirama tamin\u2019izany andian-tsambo izany ny mpanompony, izay tantsambo nahay ranomasina, mba hiaraka tamin\u2019ny mpanompon\u2019i Solomona.",
        "28": "Ary nankany Ofira ireo, ka naka talenta volamena roapolo sy efajato, ary nitondra izany tany amin\u2019i Solomona Mpanjaka."
    },
    "10": {
        "1": "Lasa nalaza i Solomona noho ny anaran\u2019i Jehovah. Ary ren\u2019ny mpanjakavavin\u2019i Sheba ny lazany, ka tonga hitsapa azy tamin\u2019ny fanontaniana saro-baliana izy.",
        "2": "Farany, dia tonga tany Jerosalema izy sy ny mpanotrona maro be, narahin\u2019ny rameva nitondra menaka balsama sy volamena be dia be ary vatosoa. Dia nankao amin\u2019i Solomona izy, ka nilaza taminy izay rehetra tao am-pony.",
        "3": "Ary voavalin\u2019i Solomona izay rehetra nanontaniany. Tsy nisy tsy voavalin\u2019ny mpanjaka izany, satria tsy nisy niafina taminy ny zava-drehetra.",
        "4": "Rehefa hitan\u2019ilay mpanjakavavin\u2019i Sheba ny fahendrena rehetra nananan\u2019i Solomona sy ny trano naoriny,",
        "5": "sy ny sakafo teo an-databany, sy ny fomba nametrahana an\u2019ireo mpanompony, sy ny fomba fiasan\u2019ireo mpandroso sakafo sy ny fitafian\u2019ireo, sy ny zava-pisotron\u2019ny mpanjaka, ary ny sorona dorana izay natolony tsy tapaka tao an-tranon\u2019i Jehovah, dia tena talanjona izy.",
        "6": "Koa hoy izy tamin\u2019ny mpanjaka: \u201cMarina tokoa ny zavatra reko tany amin\u2019ny taniko momba anao sy ny fahendrenao.",
        "7": "Tsy nino ny tenin\u2019ny olona aho raha tsy tonga tat\u1ef3, ka ny masoko mihitsy no nahita. Fa hay na ny antsasany aza tsy nolazaina tamiko! Fa mihoatra lavitra noho ny zavatra reko tamin\u2019ny olona ny fahendrenao sy ny harenanao.",
        "8": "Sambatra ny olonao, ary sambatra ireto mpanomponao ireto, izay eto anatrehanao mandrakariva, ka mandre ny fahendrenao!",
        "9": "Hisaorana anie i Jehovah Andriamanitrao izay nankasitraka anao ka nametraka anao eo amin\u2019ny seza fiandrianan\u2019ny Israely! Tian\u2019i Jehovah mandritra ny fotoana tsy voafetra mantsy ny Israely, ka notendreny ho mpanjaka ianao, mba hamoaka didim-pitsarana sy hampihatra ny rariny.\u201d",
        "10": "Dia nomen\u2019ilay mpanjakavavy talenta volamena roapolo amby zato ny mpanjaka, ary koa menaka balsama tena be dia be sy vatosoa. Be dia be tokoa ny menaka balsama nomen\u2019ny mpanjakavavin\u2019i Sheba an\u2019i Solomona Mpanjaka, ka tsy nisy menaka be dia be toy izany intsony tonga tany.",
        "11": "Nitondra hazo algoma be dia be sy vatosoa avy any Ofira, ny andian-tsambon\u2019i Hirama, izay nitondra volamena avy any Ofira.",
        "12": "Ary ny hazo algoma dia nanaovan\u2019ny mpanjaka tohana ho an\u2019ny tranon\u2019i Jehovah sy ho an\u2019ny tranon\u2019ny mpanjaka, ary harpa sy lokanga ho an\u2019ny mpihira. Tsy nisy hazo algoma toy izany intsony tonga tany, na hita tany, mandraka androany.",
        "13": "Ary nomen\u2019i Solomona Mpanjaka ho an\u2019ny mpanjakavavin\u2019i Sheba izay rehetra nahafinaritra an-dravehivavy ka nangatahiny, ankoatra an\u2019izay efa nomeny azy satria nalala-tanana taminy i Solomona Mpanjaka. Dia niverina nody tany amin\u2019ny taniny ravehivavy sy ny mpanompony.",
        "14": "Ary ny lanjan\u2019ny volamena tonga tany amin\u2019i Solomona tao anatin\u2019ny herintaona dia talenta volamena enina amby enimpolo sy eninjato,",
        "15": "ankoatra an\u2019izay avy tamin\u2019ny mpivaro-mandeha, sy izay tombony avy tamin\u2019ny mpivarotra, ary izay avy tamin\u2019ny mpanjaka rehetran\u2019ny Arabo sy ireo governoran\u2019ilay tany.",
        "16": "Ary nanao ampinga lehibe roanjato tamin\u2019ny volamena misy fangarony i Solomona Mpanjaka, ka sekely volamena eninjato no nandrakofany ny ampinga lehibe tsirairay.",
        "17": "Nanao ampinga kely telonjato tamin\u2019ny volamena misy fangarony koa izy, ka volamena telo mina no nandrakofany ny ampinga kely tsirairay. Dia napetrany tao amin\u2019ny Trano Alan\u2019i Libanona ireo.",
        "18": "Nanao seza fiandrianana ivoara lehibe koa ny mpanjaka, ary nopetahany takela-bolamena voadio izy io.",
        "19": "Nisy zanatohatra enina nankeo amin\u2019ilay seza fiandrianana, ary nisy tafokely boribory nitatao tao aorian\u2019izy io. Ary nasiany fitoeran-tanana teo amin\u2019ny andaniny roa amin\u2019ilay seza, ary nasiany liona iray avy nitsangana teo anilan\u2019ireo fitoeran-tanana.",
        "20": "Nisy liona roa ambin\u2019ny folo koa teo amin\u2019ireo zanatohatra enina, ka enina avy no teo amin\u2019ny andaniny roa. Tsy nisy mihitsy fanjakana nanana seza fiandrianana toy izany.",
        "21": "Volamena daholo ny kaopin\u2019i Solomona Mpanjaka. Volamena tsy misy fangarony ny fitaovana rehetra tao amin\u2019ny Trano Alan\u2019i Libanona. Tsy nisy mihitsy zavatra vita tamin\u2019ny volafotsy, satria noheverina ho tsinontsinona ny volafotsy tamin\u2019ny andron\u2019i Solomona.",
        "22": "Nanana andian-tsambon\u2019i Tarsisy teny an-dranomasina ny mpanjaka, niaraka tamin\u2019ny andian-tsambon\u2019i Hirama. Ary tonga isaky ny telo taona ny andian-tsambon\u2019i Tarsisy, izay nitondra volamena sy volafotsy sy ivoara sy rajako ary vorombola.",
        "23": "Koa nanan-karena sy hendry noho ny mpanjaka rehetra teto an-tany i Solomona Mpanjaka.",
        "24": "Ary te hihaona taminy ny olona rehetra teto an-tany, mba hihaino ny fahendrena nataon\u2019Andriamanitra tao am-pony.",
        "25": "Samy nitondra an\u2019ireto fanomezana ireto izy ireo isan-taona: Zavatra vita tamin\u2019ny volafotsy sy volamena, fitafiana, fiadiana, menaka balsama, ary soavaly sy ramole.",
        "26": "Ary nanangona kalesy sy soavaly fitondra miady maro kokoa hatrany i Solomona, ka nanjary nanana kalesy efajato sy arivo, sy soavaly fitondra miady roa arivo sy iray alina. Nataony tao amin\u2019ny tan\u00e0na fanatobiana kalesy, sy tany akaikin\u2019ny mpanjaka tany Jerosalema ireo.",
        "27": "Ary nataon\u2019ny mpanjaka be dia be toy ny vato ny volafotsy tany Jerosalema, ary nataony betsaka toy ny aviavidia any Sefela ny hazo sedera.",
        "28": "Nahazo soavaly nohafarana avy tany Ejipta i Solomona, ka ny mpandraharahan\u2019ny mpanjaka no nasaina nividy ny andian-tsoavaly araka izay vidiny.",
        "29": "Ary efa fanao ny nitondra kalesy niakatra avy tany Ejipta, ka farantsa volafotsy eninjato no vidin\u2019ny kalesy iray, ary farantsa volafotsy dimampolo amby zato ny soavaly iray. Dia toy izany koa no natao ho an\u2019ny mpanjaka rehetran\u2019ny Hetita sy ireo mpanjakan\u2019i Syria. Tamin\u2019ny alalan\u2019ireny mpandraharahan\u2019ny mpanjaka ireny no nanaovan\u2019izy ireo ny fanafarana."
    },
    "11": {
        "1": "Tia vady maro hafa firenena i Solomona Mpanjaka, ankoatra an\u2019ilay zanakavavin\u2019i Farao, dia vehivavy moabita sy amonita sy edomita sy sidonianina ary hetita,",
        "2": "avy tamin\u2019ireo firenena nolazain\u2019i Jehovah tamin\u2019ny zanak\u2019Israely hoe: \u201cAza mankany amin\u2019ireny ianareo, ary ireny koa tsy tokony hankany aminareo, fa tena ho voatariny hanaraka ny andriamaniny ny fonareo.\u201d Ireny anefa no niraiketan\u2019ny fitiavan\u2019i Solomona.",
        "3": "Ary nanjary nanana vady andriambavy fitonjato izy, ary vadikely telonjato, ka voatarik\u2019ireny tsikelikely ny fony.",
        "4": "Rehefa antitra i Solomona, dia voatarik\u2019ireny vadiny ireny hanaraka andriamani-kafa ny fony. Ary tsy nifikitra tanteraka tamin\u2019i Jehovah Andriamaniny ny fony, tsy mba hoatran\u2019ny fon\u2019i Davida rainy.",
        "5": "Fa nanaraka an\u2019i Astarta, andriamanibavin\u2019ny Sidonianina i Solomona, sady nanaraka an\u2019i Milkoma, zava-maharikoriko notompoin\u2019ny Amonita.",
        "6": "Ary nanao izay ratsy teo imason\u2019i Jehovah i Solomona, ka tsy nanaraka an\u2019i Jehovah tamin\u2019ny fony manontolo, tsy mba hoatran\u2019i Davida rainy.",
        "7": "Tamin\u2019izay i Solomona no nanorina toerana avo teo amin\u2019ilay tendrombohitra nanandrify an\u2019i Jerosalema, ho an\u2019i Kemosy, zava-maharikoriko notompoin\u2019i Moaba, sy ho an\u2019i Moleka, zava-maharikoriko notompoin\u2019ny taranak\u2019i Amona.",
        "8": "Ary toy izany no nataony ho an\u2019ny vadiny rehetra hafa firenena, izay nanolotra setroka ho sorona sady nanao sorona ho an\u2019ny andriamanitr\u2019izy ireo.",
        "9": "Dia tezitra mafy tamin\u2019i Solomona i Jehovah, satria ny fony niala tamin\u2019i Jehovah Andriamanitry ny Israely, izay niseho taminy indroa.",
        "10": "Ary efa nandidy azy mba tsy hanao izany sy tsy hanaraka andriamani-kafa i Jehovah, nefa tsy nitandrina an\u2019izany didy izany izy.",
        "11": "Koa hoy i Jehovah taminy: \u201cSatria izany no nataonao, ka tsy nohajainao ny fifanekena nataoko sady tsy notandremanao ny lal\u00e0ko izay nandidiako anao, dia hesoriko aminao tokoa ny fanjakana ka homeko ny mpanomponao.",
        "12": "Tsy hataoko amin\u2019ny andronao anefa izany noho ny amin\u2019i Davida rainao, fa rehefa eo an-tanan\u2019ny zanakao ny fanjakana vao hesoriko aminy.",
        "13": "Tsy ny fanjakana manontolo anefa no hesoriko aminy, fa homeko foko iray izy noho ny amin\u2019i Davida mpanompoko sy noho ny amin\u2019i Jerosalema izay nofidiko.\u201d",
        "14": "Ary nataon\u2019i Jehovah izay hisian\u2019ny mpanohitra an\u2019i Solomona, dia i Hadada Edomita izay taranaka mpanjaka. Tany Edoma izy tamin\u2019izay.",
        "15": "Fony i Davida namely an\u2019i Edoma, rehefa niakatra handevina an\u2019izay maty i Joaba lehiben\u2019ny tafika, dia niezaka hamono ny lahy rehetra tany Edoma i Joaba.",
        "16": "Fa enim-bolana no nijanonan\u2019i Joaba sy ny Israely rehetra tany, mandra-pandringany ny lahy rehetra tany Edoma.",
        "17": "Nandositra anefa i Hadada, ary niaraka taminy ny lehilahy edomita sasany anisan\u2019ny mpanompon-drainy, ka nankany Ejipta izy ireo. Mbola ankizilahikely i Hadada tamin\u2019izay.",
        "18": "Dia niainga avy tany Midianina izy ireo ary nankany Parana, ka naka olona avy tany mba hiaraka taminy. Ary nankany Ejipta, tany amin\u2019i Farao mpanjakan\u2019i Ejipta izy ireo, ka nomeny trano. Nasainy nomena sakafo koa izy ireo, ary nomeny tany.",
        "19": "Ary tena tian\u2019i Farao i Hadada, ka nomeny ho vadiny ny rahavavim-badiny, izany hoe ny rahavavin\u2019i Tapanesa andriambavy.",
        "20": "Tat\u1ef3 aoriana, dia niteraka an\u2019i Genobata zanany lahy tamin\u2019i Hadada ny rahavavin\u2019i Tapanesa. Ary tao an-tranon\u2019i Farao mihitsy i Tapanesa no nampisara-nono an\u2019i Genobata. Dia nipetraka tao an-tranon\u2019i Farao, niaraka tamin\u2019ny zanany, i Genobata.",
        "21": "Ary ren\u2019i Hadada tany Ejipta fa nodimandry any amin\u2019ny razany i Davida, ary maty koa i Joaba lehiben\u2019ny tafika. Dia hoy izy tamin\u2019i Farao: \u201cAlefaso hody any amin\u2019ny taniko aho.\u201d",
        "22": "Fa hoy i Farao taminy: \u201cFa inona no mahory anao eto amiko no te hody any amin\u2019ny taninao ianao?\u201d Dia hoy izy: \u201cTsy misy! Fa alefaso mihitsy aho na izany aza.\u201d",
        "23": "Nataon\u2019Andriamanitra koa izay hisian\u2019ny mpanohitra an\u2019i Solomona, dia i Rezona zanak\u2019i Eliada. Nandositra an\u2019i Hadadezera tompony, mpanjakan\u2019i Zoba, izy.",
        "24": "Ary tsy nitsahatra namory olona homba azy izy, ka tonga lehiben\u2019ny mpandroba, tamin\u2019i Davida namono ny olona tao Zoba. Koa nankany Damaskosy izy ireo ary nanorim-ponenana tany, dia nanjaka tany.",
        "25": "Ary lasa mpanohitra ny Israely i Rezona, tamin\u2019ny andro rehetra nanjakan\u2019i Solomona, ka nanampy trotraka ny ratsy efa nataon\u2019i Hadada. Nankahala ny Israely izy tamin\u2019izy nanjaka tany Syria.",
        "26": "Ary teo koa i Jeroboama zanak\u2019i Nebata. Efraimita avy any Zareda izy, ary mpanompon\u2019i Solomona. Zeroa no anaran-dreniny, ary mpitondratena ravehivavy. Nikomy tamin\u2019ny mpanjaka koa io Jeroboama io.",
        "27": "Nikomy tamin\u2019ny mpanjaka izy, satria nanorina ny Dongon-tany i Solomona, ka notampenany ny banga teo amin\u2019ny Tan\u00e0nan\u2019i Davida rainy.",
        "28": "Lehilahy matanjaka sy mahery fo i Jeroboama. Rehefa hitan\u2019i Solomona fa tia niasa mafy io tovolahy io, dia notendreny ho mpiandraikitra ny fanompoana rehetra tsy maintsy nataon\u2019ny taranak\u2019i Josefa izy.",
        "29": "Ary tamin\u2019izay fotoana izay no nivoahan\u2019i Jeroboama avy tany Jerosalema, ka nahitan\u2019i Ahia mpaminany azy teny an-dalana. Akanjo vaovao no nanaovan\u2019i Ahia Silonita, ary izy roa lahy irery no tany an-tsaha.",
        "30": "Dia nalain\u2019i Ahia ilay akanjo vaovao teny aminy, ka norovidrovitiny ho roa ambin\u2019ny folo.",
        "31": "Ary hoy izy tamin\u2019i Jeroboama: \u201cMak\u00e0 folo ho anao, fa izao no nolazain\u2019i Jehovah Andriamanitry ny Israely: \u2018Hesoriko tsy ho eo an-tanan\u2019i Solomona ny fanjakana, ka homeko foko folo ianao.",
        "32": "Mbola ho azy ihany anefa ny foko iray, noho ny amin\u2019i Davida mpanompoko sy noho ny amin\u2019i Jerosalema, ilay tan\u00e0na nofidiko teo amin\u2019ny foko rehetran\u2019ny Israely.",
        "33": "Ny antony dia satria nahafoy ahy izy ireo ka niankohoka teo anatrehan\u2019i Astarta andriamanibavin\u2019ny Sidonianina, sy Kemosy andriamanitr\u2019i Moaba, ary Milkoma andriamanitry ny taranak\u2019i Amona. Ary tsy nandeha tamin\u2019ny lalako izy ireo, ka tsy nanao izay mahitsy teo imasoko sady tsy nitandrina ny didiko sy ny fitsipiko, tsy mba hoatran\u2019i Davida rainy.",
        "34": "Tsy ny fanjakana manontolo anefa no hesoriko eo an-tanany, satria hotendreko ho mpiadidy izy mandritra ny androm-piainany, noho ny amin\u2019i Davida mpanompoko izay nofidiko, fa nitandrina ny didiko sy ny lal\u00e0ko izy.",
        "35": "Ary hesoriko tsy ho eo an-tanan\u2019ny zanany tokoa ny fanjakana, ka homeko anao. Dia ho lasanao ny foko folo.",
        "36": "Fa homeko foko iray ny zanany, mba hisy jiro ho an\u2019i Davida mpanompoko foana eo anatrehako, any Jerosalema, ilay tan\u00e0na nofidiko ho ahy mba hametrahana ny anarako.",
        "37": "Ary ianao no hofidiko, ka hanjaka eo amin\u2019izay rehetra irinao, ary ho mpanjakan\u2019ny Israely tokoa ianao.",
        "38": "Koa raha mankat\u00f2 an\u2019izay rehetra handidiako anao ianao, sady tena mandeha amin\u2019ny lalako ary manao izay mahitsy eo imasoko, ka mitandrina ny lal\u00e0ko sy ny didiko sahala amin\u2019ny nataon\u2019i Davida mpanompoko, dia homba anao aho ka hampaharitra ny taranakao, sahala amin\u2019izay nataoko ho an\u2019i Davida. Ary homeko anao ny Israely.",
        "39": "Ary haetriko ny taranak\u2019i Davida noho izany ratsy nataony izany, nefa tsy avelako hietry eo foana izy.\u2019\u201d",
        "40": "Nitady hamono an\u2019i Jeroboama i Solomona. Koa lasa nandositra tany Ejipta ho any amin\u2019i Sisaka mpanjakan\u2019i Ejipta i Jeroboama, ary nijanona tany mandra-pahafatin\u2019i Solomona.",
        "41": "Ary ny sisa amin\u2019ny tantaran\u2019i Solomona, mbamin\u2019izay rehetra nataony sy ny fahendreny, tsy efa voasoratra ao amin\u2019ny boky mirakitra ny tantaran\u2019i Solomona ve izany?",
        "42": "Efapolo taona ny andro nanjakan\u2019i Solomona tany Jerosalema, teo amin\u2019ny Israely rehetra.",
        "43": "Dia nodimandry any amin\u2019ny razany izy, ka nalevina tao amin\u2019ny Tan\u00e0nan\u2019i Davida rainy. Ary i Rehoboama zanany no nanjaka nandimby azy."
    },
    "12": {
        "1": "Nankany Sekema i Rehoboama, satria tany no nalehan\u2019ny Israely rehetra mba hanao azy ho mpanjaka.",
        "2": "Raha vao ren\u2019i Jeroboama zanak\u2019i Nebata izany, raha mbola tany Ejipta izy\u2014fa nandositra tany izy noho ny amin\u2019i Solomona Mpanjaka ka nonina tany\u2014",
        "3": "dia nampiantso azy ny olona. Dia tonga i Jeroboama sy ny fiangonan\u2019Israely manontolo, ka niteny tamin\u2019i Rehoboama hoe:",
        "4": "\u201cNampitondra zioga mavesatra anay ny rainao, fa ianao kosa, mba hamaivano ny fanompoana mafy nampanaovin-drainao sy ny zioga mavesatra nampitondrainy anay, dia hanompo anao izahay.\u201d",
        "5": "Dia hoy izy tamin\u2019ireo: \u201cMandehana aloha, dia miverena at\u1ef3 amiko rehefa afaka telo andro.\u201d Koa lasa ny olona.",
        "6": "Ary i Rehoboama Mpanjaka naka hevitra tamin\u2019ireo zokiolona izay mpanolo-tsaina an\u2019i Solomona rainy fony fahavelony, ka niteny hoe: \u201cInona no havaly ny vahoaka, araka ny hevitrareo?\u201d",
        "7": "Dia hoy ireo zokiolona taminy: \u201cRaha asehonao fa mpanompon\u2019ny vahoaka ianao, ary tena manompo azy, dia teny mahafinaritra no tokony havalinao sy holazainao aminy. Dia azo antoka fa hanompo anao foana ny vahoaka.\u201d",
        "8": "Tsy nanaiky ny soso-kevitr\u2019ireo zokiolona anefa izy, fa naka hevitra tamin\u2019ireo tovolahy niaraka lehibe taminy, izay mpanolo-tsaina azy.",
        "9": "Hoy izy tamin\u2019ireo: \u201cInona no soso-kevitra omenareo mba havalintsika ny vahoaka? Niteny tamiko mantsy ry zareo hoe: \u2018Mba hamaivano ny zioga nampitondrain\u2019ny rainao anay.\u2019\u201d",
        "10": "Koa hoy ireo tovolahy niaraka lehibe taminy: \u201cNa dia nilaza taminao aza ny vahoaka hoe: \u2018Nampitondra zioga mavesatra anay ny rainao, fa ianao kosa tokony hanamaivana izany\u2019, dia izao lazaina aminy: \u2018Ho lehibe noho ny andilan\u2019ny raiko ny ankikeliko.",
        "11": "Nampitondra zioga mavesatra anareo ny raiko, fa izaho kosa vao mainka hampitombo ny zioganareo. Nanafay anareo tamin\u2019ny karavasy tsotra ny raiko, fa izaho kosa hanafay anareo amin\u2019ny karavasy misy zava-maranitra.\u2019\u201d",
        "12": "Dia nankany amin\u2019i Rehoboama i Jeroboama sy ny olona rehetra, tamin\u2019ny andro fahatelo, araka ny tenin\u2019ny mpanjaka hoe: \u201cMiverena at\u1ef3 amiko amin\u2019ny andro fahatelo.\u201d",
        "13": "Teny henjana anefa no navalin\u2019ny mpanjaka ny vahoaka, ary tsy noraisiny ny soso-kevitr\u2019ireo zokiolona.",
        "14": "Nanaraka ny soso-kevitr\u2019ireo tovolahy izy, ka nilaza hoe: \u201cNampitondra zioga mavesatra anareo ny raiko, fa izaho kosa vao mainka hampitombo ny zioganareo. Nanafay anareo tamin\u2019ny karavasy tsotra ny raiko, fa izaho kosa hanafay anareo amin\u2019ny karavasy misy zava-maranitra.\u201d",
        "15": "Koa tsy nohenoin\u2019ny mpanjaka ny vahoaka, satria avy tamin\u2019i Jehovah izany, mba hanatanterahan\u2019i Jehovah ny teny nolazainy tamin\u2019i Jeroboama zanak\u2019i Nebata, tamin\u2019ny alalan\u2019i Ahia Silonita.",
        "16": "Rehefa hitan\u2019ny vahoakan\u2019Israely manontolo fa tsy nihaino azy ny mpanjaka, dia hoy ny navalin\u2019izy ireo: \u201cInona moa no mba anjaranay amin\u2019i Davida? Tsy misy lovanay ange ao amin\u2019ny zanak\u2019i Jese e! Samia mankany amin\u2019ny andriamaniny avy, ry Israely \u00f4! Karakarao amin\u2019izay ny taranakao, ry Davida \u00f4!\u201d Dia nody tany amin\u2019ny tranolainy avy ny Israely.",
        "17": "Ny zanak\u2019Israely izay nonina tany amin\u2019ireo tan\u00e0nan\u2019i Joda ihany no mbola nanjakan\u2019i Rehoboama.",
        "18": "Tat\u1ef3 aoriana, dia nirahin\u2019i Rehoboama Mpanjaka i Adorama, izay niandraikitra an\u2019ireo voantso hanao fanompoana. Nitora-bato azy anefa ny Israely rehetra, ka maty izy. I Rehoboama Mpanjaka kosa tafakatra tao anaty kalesiny, ka nandositra tany Jerosalema.",
        "19": "Ary mbola mikomy amin\u2019ny taranak\u2019i Davida ny Israelita mandraka androany.",
        "20": "Raha vao ren\u2019ny Israely rehetra fa tafaverina i Jeroboama, dia nampiantso azy avy hatrany izy ireo hankeo amin\u2019ny vahoaka, ka nampanjaka azy teo amin\u2019ny Israely rehetra. Tsy nisy nanaraka ny taranak\u2019i Davida, afa-tsy ny fokon\u2019i Joda ihany.",
        "21": "Vao tonga tany Jerosalema i Rehoboama, dia namory ny taranak\u2019i Joda rehetra sy ny fokon\u2019i Benjamina, izany hoe vatan-dehilahy mpiady voafantina valo alina sy iray hetsy. Namory azy ireo hiady tamin\u2019ny taranak\u2019Israely i Rehoboama zanak\u2019i Solomona, mba hahazoana indray ny fanjakana.",
        "22": "Dia tonga tamin\u2019i Semaia lehilahin\u2019Andriamanitra, ny tenin\u2019Andriamanitra, nanao hoe:",
        "23": "\u201cLazao amin\u2019i Rehoboama zanak\u2019i Solomona mpanjakan\u2019ny Joda, sy amin\u2019ny taranak\u2019i Joda sy Benjamina rehetra, ary amin\u2019ny vahoaka sisa hoe:",
        "24": "\u2018Izao no nolazain\u2019i Jehovah: \u201cAza miakatra hiady amin\u2019ny zanak\u2019Israely rahalahinareo, fa samia mody any an-tranony avy. Fa izaho no nahatonga izao zavatra izao.\u201d\u2019\u201d Dia nankat\u00f2 ny tenin\u2019i Jehovah izy ireo, ka nody tany an-tranony araka ny tenin\u2019i Jehovah.",
        "25": "Dia nanorina an\u2019i Sekema tany amin\u2019ny faritra be tendrombohitr\u2019i Efraima i Jeroboama, ka nonina tany. Ary niala tany izy, ka nanorina an\u2019i Penoela.",
        "26": "Ary hoy i Jeroboama anakampo: \u201cHiverina amin\u2019ny taranak\u2019i Davida izao ny fanjakana.",
        "27": "Raha miakatra lava mba hanao sorona ao an-tranon\u2019i Jehovah any Jerosalema ity vahoaka ity, dia tena hiverina amin\u2019ny tompon\u2019izy ireo indray ny fony, dia amin\u2019i Rehoboama mpanjakan\u2019ny Joda. Ary hamono ahy tokoa izy ireo, ka hiverina amin\u2019i Rehoboama mpanjakan\u2019ny Joda.\u201d",
        "28": "Koa naka hevitra ny mpanjaka, ka nanao zanak\u2019omby volamena roa, ary niteny tamin\u2019ny vahoaka hoe: \u201cMafy loatra aminareo ny miakatra any Jerosalema. Koa io ny Andriamanitrao izay nitondra anao niakatra avy tany Ejipta, ry Israely \u00f4!\u201d",
        "29": "Dia napetrany tao Betela ny iray, fa ny iray kosa tany Dana.",
        "30": "Nahatonga ny vahoaka hanota izany, ka tonga hatrany Dana izy ireo mba ho eo anatrehan\u2019ilay zanak\u2019omby tao.",
        "31": "Nanao trano teny amin\u2019ireo toerana avo i Jeroboama, sady nanendry mpisorona avy tamin\u2019ny sarambabem-bahoaka, izay tsy anisan\u2019ny taranak\u2019i Levy.",
        "32": "Ary nataon\u2019i Jeroboama andro fety ny fahadimy ambin\u2019ny folon\u2019ny volana fahavalo, sahala amin\u2019ny fety tany Joda, mba hanolorany fanatitra teo amin\u2019ilay alitara nataony tao Betela, ka hanaovany sorona ho an\u2019ireo zanak\u2019omby nataony. Ary notendreny hanompo tao Betela ny mpisoron\u2019ireo toerana avo namboariny.",
        "33": "Dia nanolotra fanatitra teo amin\u2019ilay alitara nataony tao Betela izy, tamin\u2019ny andro fahadimy ambin\u2019ny folon\u2019ny volana fahavalo. Izy ihany no nifidy an\u2019io volana io. Ary nanao andro fety ho an\u2019ny zanak\u2019Israely izy, sady nanolotra fanatitra teo amin\u2019ilay alitara mba hidona-tsetroka."
    },
    "13": {
        "1": "Nisy lehilahin\u2019Andriamanitra niainga avy any Joda, noho ny tenin\u2019i Jehovah. Ary tonga tany Betela izy, raha mbola nitsangana teo anilan\u2019ny alitara i Jeroboama mba hanolotra setroka ho sorona.",
        "2": "Dia nanameloka an\u2019ilay alitara ilay lehilahin\u2019Andriamanitra, araka ny tenin\u2019i Jehovah, ka niantsoantso hoe: \u201cRy alitara \u00f4, ry alitara \u00f4! Izao no nolazain\u2019i Jehovah: \u2018Hisy zazalahy ho teraka ao amin\u2019ny taranak\u2019i Davida. Josia no anarany. Ary hataony sorona eo amboninao ireo mpisoron\u2019ny toerana avo, izay manolotra setroka ho sorona eo amboninao. Taolan\u2019olona no hodorany eo amboninao.\u2019\u201d",
        "3": "Dia nilaza fambara izy tamin\u2019izay andro izay hoe: \u201cIzao no fambara nolazain\u2019i Jehovah: Jereo fa hitresaka ny alitara ka hiraraka ny lavenona feno menaka izay eo amboniny.\u201d",
        "4": "Raha vao ren\u2019i Jeroboama Mpanjaka ny tenin\u2019ilay lehilahin\u2019Andriamanitra izay niantsoantso nanameloka ilay alitara tao Betela, dia natsotrany avy hatrany ny tanany hiala teo amin\u2019ny alitara, ka hoy izy: \u201cHaz\u00f2ny izy!\u201d Avy hatrany, dia maty ilay tanany natsotrany izay nanondroany an-dralehilahy, ka tsy azony naforitra.",
        "5": "Ary nitresaka ny alitara, ka raraka avy teo ny lavenona feno menaka, araka ilay fambara nomen\u2019ilay lehilahin\u2019Andriamanitra, araka izay nolazain\u2019i Jehovah.",
        "6": "Ary hoy ny mpanjaka tamin\u2019ilay lehilahin\u2019Andriamanitra: \u201cMba iangavio re i Jehovah Andriamanitrao, azafady, ka mivavaha ho ahy mba hiverina amin\u2019ny laoniny ny tanako e!\u201d Dia niangavy an\u2019i Jehovah ilay lehilahin\u2019Andriamanitra, ka niverina tamin\u2019ny laoniny ny tanan\u2019ny mpanjaka ary lasa toy ny taloha.",
        "7": "Hoy koa izy tamin\u2019ilay lehilahin\u2019Andriamanitra: \u201cAndao hiaraka amiko ho any an-trano, mba hihinan-javatra kely, ary homeko fanomezana ianao.\u201d",
        "8": "Fa hoy ilay lehilahin\u2019Andriamanitra taminy: \u201cNa homenao ahy aza ny antsasaky ny tranonao, dia tsy hiaraka aminao aho, na hihinan-kanina, na hisotro rano at\u1ef3 amin\u2019ity toerana ity.",
        "9": "Fa izao no baiko nomena ahy, araka ny tenin\u2019i Jehovah: \u2018Aza mihinan-kanina na misotro rano, ary aza miverina amin\u2019izay lalana efa nalehanao.\u2019\u201d",
        "10": "Dia lalan-kafa no nalehany, fa tsy niverina tamin\u2019ilay lalana nahatongavany tany Betela izy.",
        "11": "Fa nisy mpaminany zokiolona iray nipetraka tany Betela. Ary tonga tao aminy ny zanany, ka nitantara taminy ny zava-drehetra nataon\u2019ilay lehilahin\u2019Andriamanitra tao Betela tamin\u2019iny andro iny, mbamin\u2019ny teny nolazainy tamin\u2019ny mpanjaka. Eny, notantarain\u2019izy ireo tamin-drainy izany.",
        "12": "Ary hoy ny rainy tamin\u2019izy ireo: \u201cDia nankaiza ny lalany?\u201d Koa natoron\u2019ny zanany azy ny lalana nalehan\u2019ilay lehilahin\u2019Andriamanitra, izay avy any Joda.",
        "13": "Hoy koa izy tamin\u2019ny zanany: \u201cAsio lasely ny ampondra mba hitaingenako.\u201d Dia nasian\u2019izy ireo lasely ny ampondra ka nitaingenany.",
        "14": "Ary nanaraka an\u2019ilay lehilahin\u2019Andriamanitra izy, ka nahita azy nipetraka teo ambanin\u2019ny hazobe. Dia hoy izy: \u201cIanao ve ilay lehilahin\u2019Andriamanitra avy any Joda?\u201d Ary hoy izy: \u201cIa, izaho no izy.\u201d",
        "15": "Dia hoy izy: \u201cAndao hiaraka amiko ho any an-trano mba hihinan-kanina.\u201d",
        "16": "Fa hoy izy: \u201cTsy afaka miverina miaraka aminao aho na miditra ao an-tranonao, ary tsy mahazo mihinan-kanina na misotro rano miaraka aminao at\u1ef3 amin\u2019ity toerana ity aho.",
        "17": "Izao mantsy no nolazaina tamiko, araka ny tenin\u2019i Jehovah: \u2018Aza mihinan-kanina na misotro rano any ianao, ary aza miverina amin\u2019izay lalana efa nalehanao.\u2019\u201d",
        "18": "Dia hoy izy taminy: \u201cIzaho koa mba mpaminany sahala aminao. Ary nisy anjely nilaza tamiko ny tenin\u2019i Jehovah hoe: \u2018Asaivo miverina miaraka aminao ho any an-tranonao izy mba hihinan-kanina sy hisotro rano.\u2019\u201d Namitaka azy anefa izy.",
        "19": "Koa niara-niverina taminy izy ka nihinan-kanina sy nisotro rano tao an-tranony.",
        "20": "Raha mbola nipetraka teo anoloan\u2019ny latabatra izy roa lahy, dia tonga tamin\u2019ilay mpaminany izay nitondra azy niverina ny tenin\u2019i Jehovah.",
        "21": "Koa hoy izy tamin\u2019ilay lehilahin\u2019Andriamanitra avy any Joda: \u201cIzao no nolazain\u2019i Jehovah: \u2018Satria nikomy tsy nanaraka ny baikon\u2019i Jehovah ianao, ary tsy nitandrina ny didy nandidian\u2019i Jehovah Andriamanitrao anao,",
        "22": "fa niverina mba hihinan-kanina sy hisotro rano tany amin\u2019ilay toerana efa nolazainy taminao hoe: \u201cAza mihinan-kanina na misotro rano any\u201d, dia tsy ho tonga any amin\u2019ny fasan-drazanao ny fatinao.\u2019\u201d",
        "23": "Rehefa avy nihinana sy nisotro izy, dia nasiany lasely avy hatrany ny ampondra mba hitaingenan\u2019ilay mpaminany izay nentiny niverina.",
        "24": "Ary lasa nandeha io. Nony afaka kelikely, dia nisy liona nahita azy teny an-dalana ka namono azy. Dia nipitika teo amin\u2019ny lalana ny fatiny, fa ilay ampondra kosa nijoro teo anilan\u2019ny faty. Nijanona teo anilan\u2019ny faty koa ilay liona.",
        "25": "Ary nisy olona nandalo ka nahita ilay faty teo an-dalana, sy ilay liona nijanona teo anilan\u2019ny faty. Dia niditra tao an-tan\u00e0na ireo, ka nilaza izany tao amin\u2019ilay tan\u00e0na nonenan\u2019ilay mpaminany zokiolona.",
        "26": "Raha vao nandre izany ilay mpaminany nitondra azy niverina, dia niteny hoe: \u201cIlay lehilahin\u2019Andriamanitra nikomy tsy nanaraka ny baikon\u2019i Jehovah izay! Natolotr\u2019i Jehovah hoviravirain\u2019ny liona sy hovonoiny izy, araka ny tenin\u2019i Jehovah taminy.\u201d",
        "27": "Ary hoy izy tamin\u2019ireo zanany: \u201cAsio lasely ny ampondra mba hitaingenako.\u201d Dia nasian\u2019izy ireo lasely ilay ampondra.",
        "28": "Ary lasa nandeha izy, ka nahita ny fatin-dralehilahy teo an-dalana, ary samy nijoro teo anilan\u2019ilay faty ny ampondra sy ny liona. Tsy nohanin\u2019ilay liona ilay faty, ary tsy noviravirainy ilay ampondra.",
        "29": "Dia nobatain\u2019ilay mpaminany ny fatin\u2019ilay lehilahin\u2019Andriamanitra, ka nataony teo ambony ampondra, ary nentiny niverina. Ary niditra tao an-tan\u00e0nany ilay mpaminany zokiolona, mba hitomany sy handevina azy.",
        "30": "Koa naleviny tao amin\u2019ny fasany ny fatin-dralehilahy. Ary nitomany azy ny olona, sady nanao hoe: \u201cIndrisy, ry rahalahiko!\u201d",
        "31": "Rehefa voaleviny ralehilahy, dia hoy izy tamin\u2019ireo zanany: \u201cRehefa maty aho, dia aleveno ao amin\u2019ny fasana misy an\u2019ilay lehilahin\u2019Andriamanitra, ka apetraho eo anilan\u2019ny taolany ny taolako.",
        "32": "Fa tsy maintsy ho tanteraka ilay tenin\u2019i Jehovah nataony antso avo, ka nanamelohany an\u2019ilay alitara eto Betela sy ireo trano rehetra eny amin\u2019ny toerana avo ao amin\u2019ireo tan\u00e0nan\u2019i Samaria.\u201d",
        "33": "Mbola tsy niala tamin\u2019ny lalan-dratsiny i Jeroboama taorian\u2019izany, fa mbola nanendry olona avy tamin\u2019ny sarambabem-bahoaka mba ho mpisoron\u2019ny toerana avo. Koa izay tia an\u2019izany, dia nomeny fahefana, ka hoy izy: \u201cAoka izy ho anisan\u2019ireo mpisoron\u2019ny toerana avo.\u201d",
        "34": "Ary nahatonga ny ankohonan\u2019i Jeroboama hanota izany, ka nitarika ho amin\u2019ny fanafoanana sy ny fandringanana azy tsy ho et\u1ef3 ambonin\u2019ny tany."
    },
    "14": {
        "1": "Narary i Abia zanak\u2019i Jeroboama, tamin\u2019izay fotoana izay.",
        "2": "Koa hoy i Jeroboama tamin\u2019ny vadiny: \u201cMitsang\u00e0na re, azafady, ary mody manaova olon-kafa mba tsy ho fantatry ny olona hoe vadiko ianao, ka mandehana any Silo. Any mantsy i Ahia mpaminany, izay nilaza tamiko hoe ho mpanjakan\u2019ity firenena ity aho.",
        "3": "Ary mitondr\u00e0 mofo folo sy mofomamy ary tantely eran\u2019ny tavoara, ka mankanesa ao amin\u2019i Ahia, fa izy no hilaza aminao izay hanjo ny zaza.\u201d",
        "4": "Koa izany tokoa no nataon\u2019ny vadin\u2019i Jeroboama ka niainga ho any Silo izy, ary nankao an-tranon\u2019i Ahia. Ary efa tsy nahita intsony i Ahia fa efa pahina ny masony, noho izy efa be taona.",
        "5": "Ary efa niteny tamin\u2019i Ahia i Jehovah hoe: \u201cIny avy iny ny vadin\u2019i Jeroboama mba hanontany anao momba an-janany, fa marary ilay zaza. Koa izao sy izao no holazainao aminy. Ary izao no hitranga: Raha vao tonga izy, dia hataony izay tsy hahafantarana azy.\u201d",
        "6": "Raha vao ren\u2019i Ahia ny figodongodon\u2019ny tongony niditra teo amin\u2019ny fidirana, dia hoy izy: \u201cMandrosoa, ry vadin\u2019i Jeroboama! Nahoana ianao no manao izay tsy hahafantarana anao, nefa izaho nirahina ho any aminao mba hitondra hafatra henjana?",
        "7": "Mandehana lazao amin\u2019i Jeroboama hoe: \u2018Izao no nolazain\u2019i Jehovah Andriamanitry ny Israely: \u201cNasandratro avy teo amin\u2019ny vahoaka ianao mba hotendreko ho mpitarika ny Israely oloko.",
        "8": "Ary nesoriko tamin\u2019ny taranak\u2019i Davida ny fanjakana ka nomeko anao, nefa ianao tsy mba nanao tahaka an\u2019i Davida mpanompoko, izay nitandrina ny didiko sy nanaraka ahy tamin\u2019ny fony manontolo ka tsy nanao afa-tsy izay mahitsy teo imasoko.",
        "9": "Fa nanao ratsy mihoatra noho izay rehetra talohanao ianao, ka lasa nanao andriamani-kafa sy sarivongana metaly mba hampahatezitra ahy, fa izaho kosa narianao tany ivohonao.",
        "10": "Noho izany, dia hahatonga loza amin\u2019ny ankohonan\u2019i Jeroboama aho, ka haringako daholo ny lahy rehetra anisan\u2019ny ankohonany, dia ireo tsy misy mpiaro sy tsy misy ilana azy eo amin\u2019ny Israely. Ary hofafako tsy hisy intsony ny ankohonan\u2019i Jeroboama toy ny famafa diky, * mandra-panaisotra azy tanteraka.",
        "11": "Koa izay ankohonan\u2019i Jeroboama maty ao an-tan\u00e0na dia hohanin\u2019ny alika, ary izay maty any an-tsaha kosa hohanin\u2019ny voro-manidina, fa i Jehovah no efa niteny.\u201d\u2019",
        "12": "\u201cFa ianao kosa, mitsang\u00e0na ka modia any an-tranonao, fa raha vao mandingana ho ao an-tan\u00e0na ny tongotrao, dia ho faty tokoa ilay zaza.",
        "13": "Koa hitomany azy ny Israely rehetra ary handevina azy, satria izy irery ihany, amin\u2019ny ankohonan\u2019i Jeroboama, no hiditra am-pasana. Tamin\u2019ny ankohonan\u2019i Jeroboama mantsy, dia izy no mba nahitana zavatra tsara teo imason\u2019i Jehovah Andriamanitry ny Israely.",
        "14": "Ary hanendry mpanjaka hitondra ny Israely i Jehovah, ka io no handringana ny ankohonan\u2019i Jeroboama amin\u2019io andro voalaza io. Ary ahoana raha mitranga izao ankehitriny izao izany?",
        "15": "Dia hasian\u2019i Jehovah tokoa ny Israely, toy ny bararata mihozongozona any anaty rano. Ary tena hongotany tsy ho eto amin\u2019ity tany tsara nomeny ny razany ity ny Israely, ka haparitany any ampitan\u2019ny Renirano, noho izy ireo nanao an\u2019ireny tsato-kazony masina ireny, ka nampahatezitra an\u2019i Jehovah.",
        "16": "Ary hafoiny ny Israely noho ny fahotana izay nataon\u2019i Jeroboama sy nampanotany ny Israely.\u201d",
        "17": "Dia nitsangana ny vadin\u2019i Jeroboama ka lasa nandeha ary tonga tany Tirza. Raha vao tonga teo an-tokonan\u2019ny tranony izy, dia maty ilay zanany.",
        "18": "Koa nalevina ilay zaza, ary nitomany azy ny Israely rehetra, araka ny tenin\u2019i Jehovah tamin\u2019ny alalan\u2019i Ahia mpaminany mpanompony.",
        "19": "Ary ny sisa amin\u2019ny tantaran\u2019i Jeroboama, eny, ny ady nataony sy ny nanjakany, dia efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely.",
        "20": "Roa amby roapolo taona ny andro nanjakan\u2019i Jeroboama, dia nodimandry any amin\u2019ny razany izy. Ary i Nadaba zanany no nanjaka nandimby azy.",
        "21": "Ary i Rehoboama zanak\u2019i Solomona no lasa mpanjaka tany Joda. Iraika amby efapolo taona i Rehoboama tamin\u2019izy nanomboka nanjaka, ary fito ambin\u2019ny folo taona no nanjakany tao Jerosalema, ilay tan\u00e0na nofidin\u2019i Jehovah teo amin\u2019ny foko rehetran\u2019ny Israely mba hametrahany ny anarany. Ary Nama no anaran-dreniny, dia i Nama Amonita.",
        "22": "Ary nanao izay ratsy teo imason\u2019i Jehovah foana ny Joda, hany ka nanao izay hahasaro-piaro Azy mihoatra noho ny nataon\u2019ny razan\u2019izy ireo tamin\u2019ny fahotana vitany.",
        "23": "Nanao toerana avo ho an\u2019ny tenany koa izy ireo, ary nanao tsangambato masina sy tsato-kazo masina, teny amin\u2019ny havoana avo rehetra sy teny ambanin\u2019ny hazo midoroboka rehetra.",
        "24": "Ary nisy lehilahy mpivaro-tenan\u2019ny tempoly mihitsy aza tao amin\u2019ilay tany. Dia nataon\u2019izy ireo daholo ny zava-maharikoriko rehetra fanaon\u2019ireo firenena noroahin\u2019i Jehovah tsy ho eo anatrehan\u2019ny zanak\u2019Israely.",
        "25": "Ary tamin\u2019ny taona fahadimy nanjakan\u2019i Rehoboama Mpanjaka, dia niakatra hanafika an\u2019i Jerosalema i Sisaka mpanjakan\u2019i Ejipta.",
        "26": "Dia nalainy ireo zava-tsarobidy notehirizina tao an-tranon\u2019i Jehovah sy ireo tao an-tranon\u2019ny mpanjaka, ka lasany daholo ny zava-drehetra. Lasany koa ny ampinga volamena rehetra nataon\u2019i Solomona.",
        "27": "Koa nanao ampinga varahina ho solon\u2019ireny i Rehoboama Mpanjaka, ka nametraka izany ho andraikitr\u2019ireo lehiben\u2019ny mpihazakazaka, dia ireo mpiambina ny fidirana mankao an-tranon\u2019ny mpanjaka.",
        "28": "Ary isaky ny nankao amin\u2019ny tranon\u2019i Jehovah ny mpanjaka, dia nentin\u2019ny mpihazakazaka ireo ampinga ireo, ary avy eo dia naveriny tao amin\u2019ny efitra fiambenan\u2019izy ireo.",
        "29": "Ary ny sisa amin\u2019ny tantaran\u2019i Rehoboama, mbamin\u2019izay rehetra nataony, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Joda ve izany?",
        "30": "Ary nisy ady foana teo amin\u2019i Rehoboama sy Jeroboama.",
        "31": "Farany, dia nodimandry any amin\u2019ny razany i Rehoboama, ka nalevina any amin\u2019ny razany tao amin\u2019ny Tan\u00e0nan\u2019i Davida. Nama no anaran-dreniny, dia i Nama Amonita. Ary i Abiama zanak\u2019i Rehoboama no nanjaka nandimby azy."
    },
    "15": {
        "1": "Tamin\u2019ny taona fahavalo ambin\u2019ny folo nanjakan\u2019i Jeroboama Mpanjaka zanak\u2019i Nebata, no lasa mpanjakan\u2019ny Joda i Abiama.",
        "2": "Telo taona no nanjakany tany Jerosalema. Ary ny anaran-dreniny dia Maka, zafikelin\u2019i Abisaloma.",
        "3": "Nandeha tamin\u2019ny fahotana rehetra efa nataon-drainy talohany i Abiama. Ary tsy nifikitra tanteraka tamin\u2019i Jehovah Andriamaniny ny fony, tsy mba hoatran\u2019ny fon\u2019i Davida razambeny.",
        "4": "Fa noho ny amin\u2019i Davida no nanomezan\u2019i Jehovah Andriamaniny azy jiro tany Jerosalema, ka nanendreny an-janany handimby azy sy nampaharetany an\u2019i Jerosalema.",
        "5": "Nanao izay mahitsy teo imason\u2019i Jehovah mantsy i Davida, ary tsy niala tamin\u2019izay nandidiany azy izy nandritra ny androm-piainany, afa-tsy tamin\u2019ilay raharaha momba an\u2019i Oria Hetita.",
        "6": "Ary nisy ady teo amin\u2019i Rehoboama sy Jeroboama nandritra ny androm-piainany.",
        "7": "Ary ny sisa amin\u2019ny tantaran\u2019i Abiama, mbamin\u2019izay rehetra nataony, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Joda ve izany? Ary nisy ady koa teo amin\u2019i Abiama sy Jeroboama.",
        "8": "Farany, dia nodimandry any amin\u2019ny razany i Abiama, ka nalevina tao amin\u2019ny Tan\u00e0nan\u2019i Davida. Ary i Asa zanany no nanjaka nandimby azy.",
        "9": "Tamin\u2019ny taona faharoapolo nanjakan\u2019i Jeroboama mpanjakan\u2019ny Israely no nanjakan\u2019i Asa teo amin\u2019ny Joda.",
        "10": "Iraika amby efapolo taona no nanjakany tany Jerosalema. Ary ny anaran\u2019ny renibeny dia Maka, zafikelin\u2019i Abisaloma.",
        "11": "Ary nanao izay mahitsy teo imason\u2019i Jehovah i Asa, sahala amin\u2019i Davida razambeny.",
        "12": "Koa nofoanany teo amin\u2019ilay tany ireo lehilahy mpivaro-tenan\u2019ny tempoly, ary nesoriny daholo koa ny sampy maharikoriko * nataon\u2019ny razany.",
        "13": "Nesoriny tsy ho andriambavy koa na dia i Maka renibeny aza, satria nanao sampy mahatsiravina izay nampiasaina hivavahana tamin\u2019ny tsato-kazo masina. Dia nokapain\u2019i Asa ilay sampy mahatsiravina nataon\u2019ny renibeny ka nodorany tao amin\u2019ny lohasaha falehan-driakan\u2019i Kidrona.",
        "14": "Fa tsy mba nesoriny kosa ireo toerana avo. Na izany aza, dia nifikitra tanteraka tamin\u2019i Jehovah ny fon\u2019i Asa, nandritra ny androm-piainany.",
        "15": "Ary nampidiriny tao an-tranon\u2019i Jehovah izay zavatra nohamasinin-drainy sy nohamasinin\u2019ny tenany, dia volafotsy sy volamena ary zavatra maro hafa.",
        "16": "Ary nisy ady teo amin\u2019i Asa sy Basa mpanjakan\u2019ny Israely, nandritra ny androm-piainan\u2019izy ireo.",
        "17": "Koa niakatra hanafika an\u2019i Joda i Basa mpanjakan\u2019ny Israely, ary nanorina an\u2019i Rama izy mba tsy hamelana na iza na iza hivezivezy hankao amin\u2019i Asa mpanjakan\u2019ny Joda.",
        "18": "Koa nalain\u2019i Asa daholo ny volafotsy sy ny volamena sisa tamin\u2019ireo zava-tsarobidy notehirizina tao an-tranon\u2019i Jehovah sy tao an-tranon\u2019ny mpanjaka, ka nataony teo an-tanan\u2019ny mpanompony. Ary nirahin\u2019i Asa Mpanjaka ireo ho any amin\u2019i Beni-hadada zanak\u2019i Tabrimona, zanak\u2019i Heziona, mpanjakan\u2019i Syria, izay nonina tao Damaskosy, mba hilaza hoe:",
        "19": "\u201cMisy fifanekena eo amiko sy aminao, ary eo amin\u2019ny raiko sy ny rainao. Nandefasako volafotsy sy volamena ianao ho fanomezana. Koa foany ny fifanekena nifanaovanao tamin\u2019i Basa mpanjakan\u2019ny Israely, mba hialany amiko.\u201d",
        "20": "Dia neken\u2019i Beni-hadada ny tenin\u2019i Asa Mpanjaka, ka nirahiny ireo lehiben\u2019ny tafiny mba hanafika ny tan\u00e0nan\u2019ny Israely. Koa notafihiny i Iona sy Dana sy Abela-beti-maka mbamin\u2019i Kinereta manontolo, hatrany amin\u2019ny tanin\u2019i Naftaly manontolo.",
        "21": "Raha vao ren\u2019i Basa izany, dia tsy nanorina an\u2019i Rama intsony izy. Ary mbola nonina tao Tirza izy.",
        "22": "Fa nampiantsoin\u2019i Asa Mpanjaka kosa ny Joda rehetra, ary tsy nisy afa-niala tamin\u2019ny fiantsoany. Dia nentin\u2019ny olona ny vato sy ny hazo nanorenan\u2019i Basa an\u2019i Rama, ka ireny no nampiasain\u2019i Asa Mpanjaka hanorenana an\u2019i Geba an\u2019i Benjamina, sy Mizpa.",
        "23": "Ary ny sisa amin\u2019ny tantaran\u2019i Asa rehetra, mbamin\u2019ny heriny rehetra sy izay rehetra nataony ary ireo tan\u00e0na naoriny, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Joda ve izany? Narary tongotra anefa izy rehefa antitra.",
        "24": "Farany, dia nodimandry any amin\u2019ny razany i Asa, ka nalevina any amin\u2019ny razany tao amin\u2019ny Tan\u00e0nan\u2019i Davida razambeny. Ary i Josafata zanany no nanjaka nandimby azy.",
        "25": "Ary i Nadaba zanak\u2019i Jeroboama kosa lasa mpanjakan\u2019ny Israely tamin\u2019ny taona faharoa nanjakan\u2019i Asa mpanjakan\u2019ny Joda. Ary nanjaka roa taona teo amin\u2019ny Israely izy.",
        "26": "Ary nanao izay ratsy teo imason\u2019i Jehovah foana izy, ary mbola nanao hoatran\u2019izay nataon-drainy sady nanao araka ny fahotan-drainy izay nampanotany ny Israely.",
        "27": "Ary nanao tetika hamelezana an\u2019i Nadaba i Basa zanak\u2019i Ahia anisan\u2019ny taranak\u2019Isakara, ka namono azy ho faty tao Gibetona, izay an\u2019ny Filistinina. Mbola nanao fahirano an\u2019i Gibetona i Nadaba sy ny Israely rehetra tamin\u2019izay.",
        "28": "Koa novonoin\u2019i Basa izy tamin\u2019ny taona fahatelo nanjakan\u2019i Asa mpanjakan\u2019ny Joda, ka i Basa no nanjaka nandimby azy.",
        "29": "Raha vao lasa mpanjaka i Basa, dia novonoiny daholo ny ankohonan\u2019i Jeroboama manontolo, ka tsy nasiany niangana izay rehetra nanam-pofonaina tamin\u2019ny ankohonan\u2019i Jeroboama mandra-pandringany azy tanteraka, araka ny tenin\u2019i Jehovah tamin\u2019ny alalan\u2019i Ahia Silonita mpanompony,",
        "30": "noho ny fahotana izay nataon\u2019i Jeroboama sy nampanotany ny Israely, ary koa noho ny nanaovany izay hampahatezitra an\u2019i Jehovah Andriamanitry ny Israely.",
        "31": "Ary ny sisa amin\u2019ny tantaran\u2019i Nadaba, mbamin\u2019izay rehetra nataony, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely ve izany?",
        "32": "Ary nisy ady teo amin\u2019i Asa sy Basa mpanjakan\u2019ny Israely, nandritra ny androm-piainan\u2019izy ireo.",
        "33": "Tamin\u2019ny taona fahatelo nanjakan\u2019i Asa mpanjakan\u2019ny Joda, no lasa mpanjakan\u2019ny Israely rehetra tao Tirza i Basa zanak\u2019i Ahia, ary nanjaka efatra amby roapolo taona izy.",
        "34": "Ary nanao izay ratsy teo imason\u2019i Jehovah foana izy, ary mbola nanao hoatran\u2019izay nataon\u2019i Jeroboama sady nanao araka ny fahotany izay nampanotany ny Israely."
    },
    "16": {
        "1": "Tonga tamin\u2019i Jeho zanak\u2019i Hanany ny tenin\u2019i Jehovah nanameloka an\u2019i Basa, nanao hoe:",
        "2": "\u201cNasandratro avy tamin\u2019ny vovoka ianao mba hotendreko ho mpitarika ny Israely oloko, nefa ianao mbola nanao hoatran\u2019ny nataon\u2019i Jeroboama, ka nampanota ny Israely oloko. Nampahatezitra ahy mantsy ny Israely noho ny fahotany.",
        "3": "Koa hofongorako tanteraka i Basa sy ny ankohonany, ka hataoko sahala amin\u2019ny ankohonan\u2019i Jeroboama zanak\u2019i Nebata.",
        "4": "Koa izay ankohonan\u2019i Basa maty ao an-tan\u00e0na dia hohanin\u2019ny alika, ary izay maty any an-tsaha kosa hohanin\u2019ny voro-manidina.\u201d",
        "5": "Ary ny sisa amin\u2019ny tantaran\u2019i Basa, mbamin\u2019izay nataony sy ny heriny, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely ve izany?",
        "6": "Farany, dia nodimandry any amin\u2019ny razany i Basa, ka nalevina tao Tirza. Ary i Elaha zanany no nanjaka nandimby azy.",
        "7": "Tamin\u2019ny alalan\u2019i Jeho mpaminany zanak\u2019i Hanany no nahatongavan\u2019ny tenin\u2019i Jehovah ho fanamelohana an\u2019i Basa sy ny ankohonany. Nomelohina izy ireo noho ny ratsy rehetra nataony teo imason\u2019i Jehovah, dia ny nanaovany izay hampahatezitra Azy noho ny asan\u2019ny tanany, hany ka ho lasa toy ny ankohonan\u2019i Jeroboama ny ankohonany. Nomelohina koa izy ireo noho ny namonoany an\u2019i Nadaba.",
        "8": "Tamin\u2019ny taona fahenina amby roapolo nanjakan\u2019i Asa mpanjakan\u2019ny Joda, no lasa mpanjakan\u2019ny Israely tao Tirza i Elaha zanak\u2019i Basa, ary nanjaka roa taona izy.",
        "9": "Ary nanao tetika hamelezana azy i Zimry mpanompony, lehiben\u2019ny antsasak\u2019ireo kalesiny, raha mbola tao Tirza i Elaha ka nimamo tao an-tranon\u2019i Arza, izay niandraikitra ny ankohonany tao Tirza.",
        "10": "Dia niditra i Zimry ka namono an\u2019i Elaha tamin\u2019ny taona fahafito amby roapolo nanjakan\u2019i Asa mpanjakan\u2019ny Joda. Ary i Zimry no nanjaka nandimby an\u2019i Elaha.",
        "11": "Raha vao nanjaka i Zimry ka nipetraka teo amin\u2019ny seza fiandrianany, dia novonoiny daholo ny ankohonan\u2019i Basa. Tsy nasiany niangana ny lahy rehetra anisan\u2019ny ankohonany, sy ny havany mpamaly ra, ary ny namany.",
        "12": "Koa naringan\u2019i Zimry daholo ny ankohonan\u2019i Basa, araka ny tenin\u2019i Jehovah izay nanamelohany an\u2019i Basa tamin\u2019ny alalan\u2019i Jeho mpaminany,",
        "13": "noho ny fahotana rehetra nataon\u2019i Basa sy ny fahotan\u2019i Elaha zanany, dia ny fahotana izay nataon\u2019izy ireo sy nampanotany ny Israely, rehefa nanao izay hahatezitra an\u2019i Jehovah Andriamanitry ny Israely izy ireo noho ny sampiny tsy misy ilana azy.",
        "14": "Ary ny sisa amin\u2019ny tantaran\u2019i Elaha, mbamin\u2019izay rehetra nataony, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely ve izany?",
        "15": "Tamin\u2019ny taona fahafito amby roapolo nanjakan\u2019i Asa mpanjakan\u2019ny Joda, no lasa mpanjaka tao Tirza i Zimry, ary nanjaka fito andro izy. Nitoby mba hiady tamin\u2019i Gibetona, izay an\u2019ny Filistinina, ny olona tamin\u2019izay.",
        "16": "Ary ren\u2019ny olona tany an-toby ihany nony farany fa nanao tetika hamelezana ny mpanjaka i Zimry, ka namono azy. Koa nalain\u2019ny Israely rehetra i Omry lehiben\u2019ny tafika, ka nataony mpanjakan\u2019ny Israely tamin\u2019izay andro izay, tao an-toby.",
        "17": "Dia niakatra avy tany Gibetona i Omry sy ny Israely rehetra, ka nanao fahirano an\u2019i Tirza.",
        "18": "Raha vao hitan\u2019i Zimry fa voababo ny tan\u00e0na, dia niditra tao amin\u2019ny tilikambo fonenana, izay anisan\u2019ny tranon\u2019ny mpanjaka izy. Dia nodorany ny tranon\u2019ny mpanjaka mba ho kilan\u2019ny afo tao izy. Koa maty izy,",
        "19": "noho ny fahotana nataony, tamin\u2019ny nanaovany izay ratsy teo imason\u2019i Jehovah, ka nanaovany hoatran\u2019i Jeroboama sy nandehanany tamin\u2019ny fahotany, izay nampanotany ny Israely.",
        "20": "Ary ny sisa amin\u2019ny tantaran\u2019i Zimry, mbamin\u2019ny teti-dratsy nataony, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely ve izany?",
        "21": "Tamin\u2019izay no nizara roa ny vahoakan\u2019Israely, ka ny iray nomba an\u2019i Tibny zanak\u2019i Ginata mba hampanjaka azy, fa ny iray kosa nomba an\u2019i Omry.",
        "22": "Farany, dia resin\u2019ny mpomba an\u2019i Omry ny mpomba an\u2019i Tibny zanak\u2019i Ginata, ka maty i Tibny, ary nanomboka nanjaka i Omry.",
        "23": "Tamin\u2019ny taona fahiraika amby telopolo nanjakan\u2019i Asa mpanjakan\u2019ny Joda, no lasa mpanjakan\u2019ny Israely i Omry. Roa ambin\u2019ny folo taona no nanjakany, ka ny enin-taona tamin\u2019izany tao Tirza.",
        "24": "Ary novidiny talenta volafotsy roa tamin\u2019i Samera ny tendrombohitr\u2019i Samaria. Koa nanorina tan\u00e0na teo amin\u2019ilay tendrombohitra izy, ary Samaria no nataony anaran\u2019ilay tan\u00e0na, araka ny anaran\u2019i Samera, tompon\u2019ilay tendrombohitra.",
        "25": "Ary nanao izay ratsy teo imason\u2019i Jehovah foana i Omry, ary nanao ratsy mihoatra noho izay rehetra talohany aza izy.",
        "26": "Nanao hoatran\u2019izay rehetra nataon\u2019i Jeroboama zanak\u2019i Nebata izy, dia ny fahotana izay nataony sy nampanotany ny Israely, rehefa nanao izay hahatezitra an\u2019i Jehovah Andriamanitry ny Israely izy noho ny sampiny tsy misy ilana azy.",
        "27": "Ary ny sisa amin\u2019ny tantaran\u2019i Omry, dia izay nataony sy ny hery nentiny nanao zavatra, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely ve izany?",
        "28": "Farany, dia nodimandry any amin\u2019ny razany i Omry, ka nalevina tao Samaria. Ary i Ahaba zanany no nanjaka nandimby azy.",
        "29": "Koa i Ahaba zanak\u2019i Omry no lasa mpanjakan\u2019ny Israely tamin\u2019ny taona fahavalo amby telopolo nanjakan\u2019i Asa mpanjakan\u2019ny Joda. Nanjaka teo amin\u2019ny Israely tao Samaria roa amby roapolo taona i Ahaba zanak\u2019i Omry.",
        "30": "Nanao izay ratsy teo imason\u2019i Jehovah, mihoatra noho izay rehetra talohany, i Ahaba.",
        "31": "Toy ny hoe mbola tsy ampy azy ihany ny nandeha tamin\u2019ny fahotan\u2019i Jeroboama zanak\u2019i Nebata, fa mbola nalainy ho vady koa i Jezebela zanakavavin\u2019i Etibala mpanjakan\u2019ny Sidonianina, ary lasa nanompo an\u2019i Bala izy ka niankohoka teo anatrehany.",
        "32": "Nanorina alitara ho an\u2019i Bala koa izy, tao an-tranon\u2019i Bala izay naoriny tao Samaria.",
        "33": "Ary nanao tsato-kazo masina koa izy. Koa nanao zavatra maro hampahatezitra an\u2019i Jehovah Andriamanitry ny Israely i Ahaba, mihoatra noho ny mpanjaka rehetran\u2019ny Israely izay talohany.",
        "34": "Tamin\u2019ny andron\u2019i Ahaba no nanorenan\u2019i Hiela Betelita an\u2019i Jeriko. Koa maty i Abirama lahimatoany noho ny nanaovany ny fototra, ary maty i Segoba faralahiny noho ny nananganany ny vavahadiny, araka ny tenin\u2019i Jehovah tamin\u2019ny alalan\u2019i Josoa zanak\u2019i Nona."
    },
    "17": {
        "1": "Ary niteny tamin\u2019i Ahaba i Elia Tisbita, izay anisan\u2019ny mponin\u2019i Gileada, hoe: \u201cRaha mbola velona koa i Jehovah Andriamanitry ny Israely, izay eo anatrehany no itsanganako, dia tsy hisy ando na orana mandritra ny taona maro, raha tsy noho ny baiko avy amiko!\u201d",
        "2": "Dia tonga tamin\u2019i Elia ny tenin\u2019i Jehovah hoe:",
        "3": "\u201cMial\u00e0 eto ka mivilia miantsinanana ary miafena any amin\u2019ny lohasaha falehan-driakan\u2019i Kerita, any atsinanan\u2019i Jordana.",
        "4": "Ary ny rano eo amin\u2019ilay lohasaha no hosotroinao, ary ny goaika no hodidiako hanome sakafo anao any.\u201d",
        "5": "Dia lasa avy hatrany i Elia, ka nanao araka ny tenin\u2019i Jehovah. Koa nandeha izy ka nonina tany amin\u2019ny lohasaha falehan-driakan\u2019i Kerita, any atsinanan\u2019i Jordana.",
        "6": "Ny goaika no nitondra mofo sy hena ho azy rehefa maraina sy hariva, ary ny rano teo amin\u2019ilay lohasaha falehan-driaka no nosotroiny.",
        "7": "Ritra anefa ny rano teo amin\u2019ilay lohasaha rehefa afaka andro maromaro, satria tsy nisy oram-be nilatsaka tamin\u2019ny tany.",
        "8": "Dia tonga taminy ny tenin\u2019i Jehovah hoe:",
        "9": "\u201cMitsang\u00e0na ka mandehana any Zarefata any Sidona, ary mijan\u00f2na any. Misy vehivavy mpitondratena efa nasaiko hanome sakafo anao any.\u201d",
        "10": "Koa nitsangana izy ka nankany Zarefata, dia nankao amin\u2019ny fidirana amin\u2019ilay tan\u00e0na. Ary nisy vehivavy mpitondratena naka kitay teo. Dia niantso azy i Elia, ka nanao hoe: \u201cMba itondray rano kely anaty kaopy re aho hosotroiko e!\u201d",
        "11": "Ary raha iny izy lasa naka rano iny, dia niantso azy indray i Elia, ary niteny hoe: \u201cDia mba itondray mofo kely koa aho, azafady.\u201d",
        "12": "Fa hoy ravehivavy: \u201cRaha mbola velona koa i Jehovah Andriamanitrao, dia tsy manana mofo aho. Tsy manana afa-tsy lafarinina eran-tanan\u2019ila ao anaty siny lehibe sy menaka kely ao anaty siny kely aho. Maka kitay vitsivitsy aho izao, dia hiditra hikarakara sakafo ho anay mianaka. Dia hihinana izahay, ary ho faty avy eo.\u201d",
        "13": "Dia hoy i Elia taminy: \u201cAza matahotra. Midira, ka manaova araka ny teninao. Fa anaovy mofo kely boribory anankiray amin\u2019izay misy ao fotsiny aho aloha, ka ento et\u1ef3 amiko. Avy eo, dia afaka mikarakara sakafo ho anareo mianaka ianao.",
        "14": "Fa izao no lazain\u2019i Jehovah Andriamanitry ny Israely: \u2018Tsy ho lany ny lafarinina ao anatin\u2019ilay siny lehibe, ary tsy ho ritra ny menaka ao anatin\u2019ilay siny kely, mandra-pahatongan\u2019ny andro handatsahan\u2019i Jehovah oram-be amin\u2019ny tany.\u2019\u201d",
        "15": "Dia lasa ravehivavy, ka nanao araka ny tenin\u2019i Elia. Ary nanan-kohanina nandritra ny andro maro ravehivavy sy Elia ary ny ankohonan-dravehivavy.",
        "16": "Tsy lany ny lafarinina tao anatin\u2019ilay siny lehibe, ary tsy ritra ny menaka tao anatin\u2019ilay siny kely, araka ny tenin\u2019i Jehovah tamin\u2019ny alalan\u2019i Elia.",
        "17": "Narary ny zanak\u2019ilay vehivavy tompon-trano, taorian\u2019izay. Tena narary mafy ilay ankizilahy, ka tsy nisy fofonaina intsony tao aminy.",
        "18": "Dia hoy ravehivavy tamin\u2019i Elia: \u201cMisy zavatra iombonako aminao angaha moa, ry lehilahin\u2019Andriamanitra \u00f4? Tonga at\u1ef3 amiko ianao mba hampahatsiahy ny fahotako sy hamono ny zanako.\u201d",
        "19": "Fa hoy i Elia taminy: \u201cAtolory ahy ny zanakao.\u201d Dia noraisiny avy teo an-tratran-dravehivavy ilay ankizy, ary nentiny niakatra tao amin\u2019ilay efitra nipetrahany tany an-tampon-trano, ka nataony teo ambony fandrianany.",
        "20": "Dia niantso an\u2019i Jehovah izy hoe: \u201cRy Jehovah Andriamanitro \u00f4, nahatonga loza tamin\u2019ity mpitondratena ivahiniako ity koa ve ianao ka nahafaty ny zanany?\u201d",
        "21": "Dia nitsotra intelo teo ambonin\u2019ilay ankizy izy, sady niantso an\u2019i Jehovah hoe: \u201cRy Jehovah Andriamanitro \u00f4! Mba ataovy re izay hampiverina ny ain\u2019ity ankizy ity e!\u201d",
        "22": "Farany, dia nihaino an\u2019i Elia i Jehovah ka niverina ny ain\u2019ilay ankizy, ary velona indray izy.",
        "23": "Dia noraisin\u2019i Elia ilay ankizy, ka nentiny nidina avy tao amin\u2019ilay efitra tany an-tampon-trano, ary natolony an-dreniny tao an-trano. Dia hoy i Elia: \u201cIo fa velona ny zanakao.\u201d",
        "24": "Ary hoy ravehivavy tamin\u2019i Elia: \u201cTena fantatro tokoa izao fa lehilahin\u2019Andriamanitra ianao, ary marina ny tenin\u2019i Jehovah aloaky ny vavanao.\u201d"
    },
    "18": {
        "1": "Rehefa afaka andro maro, izany hoe tamin\u2019ny taona fahatelo, dia tonga tamin\u2019i Elia ny tenin\u2019i Jehovah, nanao hoe: \u201cMandehana miseho amin\u2019i Ahaba, fa handatsaka orana amin\u2019ny tany aho.\u201d",
        "2": "Dia lasa i Elia mba hiseho tamin\u2019i Ahaba, raha mbola mafy dia mafy ny mosary tany Samaria.",
        "3": "Tao anatin\u2019izany fotoana izany, dia nantsoin\u2019i Ahaba i Obadia, izay niandraikitra ny ankohonany. Olona tena natahotra an\u2019i Jehovah i Obadia.",
        "4": "Rehefa nandringana an\u2019ireo mpaminanin\u2019i Jehovah mantsy i Jezebela, dia mpaminany zato no nalain\u2019i Obadia ka nafeniny. Dimampolo avy no nataony tao anaty lava-bato, ary nitondrany mofo sy rano izy ireo.",
        "5": "Ary hoy i Ahaba tamin\u2019i Obadia: \u201cMandehana mitety ny tany, ho any amin\u2019ny loharano rehetra sy ny lohasaha falehan-driaka rehetra. Angamba hahita ahi-maitso isika, ka ho voatsimbina ny ain\u2019ny soavaly sy ny ramole, ary tsy hisy biby ho ripaka intsony.\u201d",
        "6": "Dia nozarain\u2019izy ireo ny tany tokony hotetezina, ka i Ahaba nandeha irery tamin\u2019ny lalana iray, ary i Obadia kosa nandeha irery tamin\u2019ny lalana iray.",
        "7": "Ary nifanena tamin\u2019i Elia teny an-dalana i Obadia, ka fantany avy hatrany hoe i Elia io. Dia niankohoka izy ka nanao hoe: \u201cIanao ve ity, ry Elia tompoko?\u201d",
        "8": "Dia hoy i Elia taminy: \u201cIzaho ity! Mandehana, lazao amin\u2019ny tomponao hoe: \u2018Any i Elia!\u2019\u201d",
        "9": "Fa hoy i Obadia: \u201cFa dia inona loatra no fahotana vitako no atolotrao eo an-tanan\u2019i Ahaba ity mpanomponao mba hamonoany ahy ho faty?",
        "10": "Raha mbola velona koa i Jehovah Andriamanitrao, dia tsy nisy firenena na fanjakana tsy nandefasan\u2019ny tompoko olona hitady anao. Ary rehefa niteny ireny hoe: \u2018Tsy at\u1ef3 izy\u2019, dia nasainy nianiana izany firenena sy fanjakana izany hoe tena tsy nahita anao tokoa.",
        "11": "Izao anefa ianao manao hoe: \u2018Mandehana, lazao amin\u2019ny tomponao hoe: \u201cAny i Elia!\u201d\u2019",
        "12": "Azo antoka fa raha vao miala eto aminao aho, dia hoentin\u2019ny fanahin\u2019i Jehovah any amin\u2019izay toerana tsy fantatro any ianao. Koa raha tonga any amin\u2019i Ahaba aho ka milaza aminy, nefa tsy hahita anao izy, dia azo antoka fa hovonoiny ho faty aho. Efa hatramin\u2019ny fahazazako anefa izaho mpanomponao no matahotra an\u2019i Jehovah.",
        "13": "Mbola tsy nolazaina tamin\u2019ny tompoko angaha izay nataoko rehefa novonoin\u2019i Jezebela ny mpaminanin\u2019i Jehovah, dia ny nanafenako ny mpaminanin\u2019i Jehovah zato lahy? Dimampolo avy no nataoko tao anaty lava-bato, ary nitondrako mofo sy rano izy ireo.",
        "14": "Izao anefa ianao manao hoe: \u2018Mandehana, lazao amin\u2019ny tomponao hoe: \u201cAny i Elia!\u201d\u2019 Koa azo antoka fa hovonoiny ho faty aho.\u201d",
        "15": "Hoy anefa i Elia: \u201cRaha mbola velona koa i Jehovah Tompon\u2019ny tafika, izay eo anatrehany no itsanganako, dia hiseho amin\u2019i Ahaba aho anio.\u201d",
        "16": "Dia nankany amin\u2019i Ahaba i Obadia ka nilaza izany taminy. Koa nankany amin\u2019i Elia i Ahaba.",
        "17": "Raha vao nahita an\u2019i Elia i Ahaba, dia nilaza taminy hoe: \u201cIanao ve ity, ry ilay nahatonga loza tamin\u2019ny Israely?\u201d",
        "18": "Ary hoy ny navalin\u2019i Elia: \u201cTsy izaho no nahatonga loza tamin\u2019ny Israely, fa ianao sy ny ankohonan-drainao, satria niala tamin\u2019ny didin\u2019i Jehovah ianareo, ka nanaraka an\u2019ireo Bala.",
        "19": "Koa maniraha olona, ka vorio ny Israely rehetra hankany amiko any amin\u2019ny Tendrombohitra Karmela. Vorio koa ny mpaminanin\u2019i Bala dimampolo sy efajato sy ny mpaminanin\u2019ny tsato-kazo masina efajato, izay samy mihinana eo an-databatr\u2019i Jezebela.\u201d",
        "20": "Dia naniraka olona tany amin\u2019ny zanak\u2019Israely rehetra i Ahaba, sady namory ny mpaminany rehetra ho any amin\u2019ny Tendrombohitra Karmela.",
        "21": "Ary nankeo amin\u2019ny olona rehetra i Elia, ka nanao hoe: \u201cMandra-pahoviana ianareo no hiroa saina? * Raha i Jehovah no tena Andriamanitra, dia manaraha azy. Fa raha i Bala kosa, dia manaraha azy.\u201d Tsy namaly azy anefa ny olona na indraim-bava aza.",
        "22": "Dia hoy koa i Elia tamin\u2019ny olona: \u201cIzaho irery sisa no mpaminanin\u2019i Jehovah, fa ny mpaminanin\u2019i Bala kosa dimampolo sy efajato.",
        "23": "Koa aoka homena vantotr\u2019ombilahy roa izahay, dia aoka ry zareo hifidy vantotr\u2019ombilahy iray, ka handrasa azy ary hametraka azy eo ambony kitay, nefa tsy hanisy afo eo. Ary izaho kosa hikarakara an\u2019ilay vantotr\u2019ombilahy iray ka hametraka azy eo ambony kitay, nefa tsy hanisy afo eo koa.",
        "24": "Ary antsoy ny anaran\u2019ny andriamanitrareo, fa izaho kosa hiantso ny anaran\u2019i Jehovah. Koa izay Andriamanitra mamaly amin\u2019ny afo no tena Andriamanitra.\u201d Dia namaly ny olona rehetra hoe: \u201cMety izany.\u201d",
        "25": "Ary hoy i Elia tamin\u2019ireo mpaminanin\u2019i Bala: \u201cFidio izay vantotr\u2019ombilahy ho anareo, ka karakarao aloha fa ianareo no maro an\u2019isa. Ary antsoy ny anaran\u2019ny andriamanitrareo. Aza asiana afo anefa eo.\u201d",
        "26": "Koa nalain\u2019izy ireo ilay vantotr\u2019ombilahy nomena azy, ka nokarakarainy. Dia niantso ny anaran\u2019i Bala izy ireo hatramin\u2019ny maraina ka mandra-pitataovovonan\u2019ny andro, hoe: \u201cRy Bala \u00f4, valio izahay!\u201d Kanjo tsy nisy feo re, sady tsy nisy namaly. Dia tsy nitsahatra nihinjakinjaka nanodidina an\u2019ilay alitara nataony izy ireo.",
        "27": "Ary nony mitataovovonana, dia nanesoeso azy ireo i Elia hoe: \u201cMiantsoa faran\u2019izay mafy fa andriamanitra izy. Tsy maintsy misy manahirana azy any, na te hivoaka * izy ka lasa any an-kabine. Na matory angamba izy ka tokony hifoha!\u201d",
        "28": "Dia niantsoantso faran\u2019izay mafy izy ireo. Ary nandidididy ny vatany tamin\u2019ny sabatra kely sy ny lefona izy ireo araka ny fanaony, mandra-pikorianan\u2019ny ra tamin\u2019ny tenany.",
        "29": "Efa dila ny mitataovovonana, nefa mbola nanao hoatran\u2019ny mpaminany teo foana izy ireo, mandra-pahatongan\u2019ny fotoana fanolorana ny fanatitra varimbazaha. Mbola tsy nisy feo re ihany anefa, sady tsy nisy namaly na nihaino.",
        "30": "Farany, dia hoy i Elia tamin\u2019ny olona rehetra: \u201cManat\u00f2na ahy.\u201d Koa nanatona azy ny olona rehetra. Dia namboarin\u2019i Elia ilay alitaran\u2019i Jehovah efa rava.",
        "31": "Koa naka vato roa ambin\u2019ny folo izy, araka ny isan\u2019ny fokon\u2019ny zanak\u2019i Jakoba, izay nilazan\u2019i Jehovah hoe: \u201cHatao hoe Israely ny anaranao.\u201d",
        "32": "Dia nanamboatra alitara ho an\u2019ny anaran\u2019i Jehovah tamin\u2019ireo vato ireo izy, sady nanisy tatatra manodidina an\u2019ilay alitara, ka nitovitovy velarana amin\u2019ny tany ampy hamafazana voa indroan\u2019ny seha * ilay izy.",
        "33": "Avy eo dia nalahany ny kitay ary norasarasainy ilay vantotr\u2019ombilahy ka napetrany teo ambony kitay. Dia hoy izy: \u201cFenoy rano ny siny lehibe efatra, ka araraho eo amin\u2019ny fanatitra dorana sy ny kitay.\u201d",
        "34": "Ary hoy izy: \u201cAsio indray.\u201d Dia nasian\u2019ireo indray. Hoy ihany izy: \u201cAsio fanintelony.\u201d Dia nasian\u2019ireo fanintelony.",
        "35": "Koa niraraka nanodidina ny alitara ny rano. Ary nofenoin\u2019i Elia rano koa ny tatatra.",
        "36": "Tamin\u2019ny fotoana fanolorana ny fanatitra varimbazaha, dia nanatona i Elia mpaminany ka nanao hoe: \u201cRy Jehovah Andriamanitr\u2019i Abrahama sy Isaka ary Israely \u00f4! Aoka ho fantatra anio fa ianao no Andriamanitra eo amin\u2019ny Israely, ary izaho dia mpanomponao, ka araka ny teninao no nanaovako izao zavatra rehetra izao.",
        "37": "Valio aho, Jehovah \u00f4! Valio aho mba ho fantatr\u2019ireto vahoaka ireto fa ianao, Jehovah \u00f4, no tena Andriamanitra, ary ianao no nampiverina indray ny fon\u2019izy ireo.\u201d",
        "38": "Dia nilatsaka ny afon\u2019i Jehovah ka nandevona ny fanatitra dorana sy ny kitay sy ny vato ary ny vovoka. Ritran\u2019ny afo koa ny rano tao amin\u2019ilay tatatra.",
        "39": "Rehefa nahita izany ny olona rehetra, dia niankohoka avy hatrany ka nanao hoe: \u201cI Jehovah no tena Andriamanitra! I Jehovah no tena Andriamanitra!\u201d",
        "40": "Dia hoy i Elia tamin\u2019izy ireo: \u201cSambory ireo mpaminanin\u2019i Bala! Aza avela hisy ho afa-mandositra na iray aza!\u201d Koa nosamborin\u2019ny olona avy hatrany izy ireo, ka nentin\u2019i Elia nidina nankany amin\u2019ny lohasaha falehan-driakan\u2019i Kisona, dia novonoiny tany.",
        "41": "Ary hoy i Elia tamin\u2019i Ahaba: \u201cMiakara ka mihin\u00e0na sy misotroa, fa injany ny feon\u2019ny oram-be mivatravatra.\u201d",
        "42": "Dia niakatra i Ahaba mba hihinana sy hisotro. Fa i Elia kosa niakatra teo an-tampon\u2019i Karmela, dia nipetraka nininginingina teo amin\u2019ny tany, ka nataony teo anelanelan\u2019ny lohaliny ny tarehiny.",
        "43": "Ary hoy izy tamin\u2019ny mpanompony: \u201cMiakara, azafady, ka mitaz\u00e0na any an-dranomasina.\u201d Dia niakatra izy ka nitazana, ary nanao hoe: \u201cTsy misy na inona na inona mihitsy any.\u201d Hoy ihany i Elia: \u201cMiverena indray.\u201d Ary toy izany foana impito.",
        "44": "Ary tamin\u2019ny fanimpitony, dia hoy ilay mpanompo: \u201cIny misy rahona kely hoatran\u2019ny felatanana miakatra avy eny an-dranomasina.\u201d Dia hoy i Elia: \u201cMiakara, ka lazao amin\u2019i Ahaba hoe: \u2018Omano ny kalesinao, ary mid\u00ecna sao ho voasakan\u2019ny oram-be ianao!\u2019\u201d",
        "45": "Nandritra izany fotoana izany, dia maintin\u2019ny rahona ny lanitra ary nifofofofo ny rivotra, ka nirotsaka ny oram-be nivatravatra. Koa nitaingina ny kalesiny i Ahaba, ary nanezaka mafy ho tonga tany Jezirela.",
        "46": "Ary nomba an\u2019i Elia ny tanan\u2019i Jehovah, ka nofeheziny teo amin\u2019ny andilany ny akanjony, ary nihazakazaka teo alohan\u2019i Ahaba izy mandra-pahatongany tany Jezirela."
    },
    "19": {
        "1": "Ary nolazain\u2019i Ahaba tamin\u2019i Jezebela daholo ny nataon\u2019i Elia, sy ny namonoan\u2019i Elia ny mpaminany rehetra tamin\u2019ny sabatra.",
        "2": "Dia nampitondra hafatra tany amin\u2019i Elia i Jezebela, nanao hoe: \u201cHofaizin\u2019ireo andriamanitra anie aho, * ary mihoatra noho izany aza, raha tsy hataoko sahala amin\u2019ny ain\u2019ny tsirairay amin\u2019ireny ny ainao rahampitso toy izao!\u201d",
        "3": "Dia natahotra i Elia ka nandositra mba hamonjy ny ainy. Koa tonga tany Beri-sheba any Joda izy, ary navelany tao ny mpanompony,",
        "4": "fa izy kosa nandeha lalana indray andro tany an-tany efitra. Farany, dia tonga izy ka nipetraka teo ambany anjavidy iray. Ary nangataka ny ho faty izy, * ka nanao hoe: \u201cAoka izay! Esory amin\u2019izay ny aiko, Jehovah \u00f4, fa tsy tsara noho ny razako aho.\u201d",
        "5": "Ary nandry izy ka resin-tory teo ambanin\u2019ilay anjavidy. Dia nisy anjely nikasika azy ka nanao taminy hoe: \u201cMiarena ka mihin\u00e0na.\u201d",
        "6": "Dia nijery i Elia ka hitany fa nisy mofo boribory teo akaikin\u2019ny lohany, ary teo ambony vato mahamay ilay izy. Nisy tavoara fasiana rano koa teo. Koa nihinana sy nisotro izy, dia nandry indray.",
        "7": "Tonga fanindroany indray ilay anjelin\u2019i Jehovah, ka nikasika azy ary nanao hoe: \u201cMiarena, ka mihin\u00e0na fa mbola tena lavitra ny dia halehanao.\u201d",
        "8": "Dia niarina i Elia ka nihinana sy nisotro, ary nahazo hery avy tamin\u2019izany ka nanohy ny diany efapolo andro sy efapolo alina, ary tonga hatrany Horeba, tendrombohitr\u2019ilay tena Andriamanitra.",
        "9": "Rehefa tany izy, dia niditra tao anaty lava-bato mba hatory tao ny alina. Ary injay fa tonga taminy ny tenin\u2019i Jehovah, nanao hoe: \u201cInona no ataonao at\u1ef3, ry Elia?\u201d",
        "10": "Dia hoy i Elia: \u201cTena nafana fo tamin\u2019ny fanompoana an\u2019i Jehovah Andriamanitry ny tafika aho. Efa nivadika tamin\u2019ny fifanekena nataonao mantsy ny zanak\u2019Israely. Noravany ny alitaranao, ary novonoiny tamin\u2019ny sabatra ny mpaminaninao, ka izaho irery sisa, nefa mbola mifofo ny aiko koa izy ireo.\u201d",
        "11": "Fa hoy Andriamanitra: \u201cMivoaha, ka mitsang\u00e0na eo an-tendrombohitra, eo anatrehan\u2019i Jehovah.\u201d Ary iny fa nandalo i Jehovah, ka nisy rivotra be sady mahery nampitresaka tendrombohitra sy namaky harambato, teo anatrehan\u2019i Jehovah. Tsy tao amin\u2019ilay rivotra anefa i Jehovah. Ary nisy horohoron-tany taorian\u2019ilay rivotra. Tsy tao amin\u2019ilay horohoron-tany anefa i Jehovah.",
        "12": "Ary nisy afo taorian\u2019ilay horohoron-tany. Tsy tao amin\u2019ilay afo anefa i Jehovah. Ary nisy feo malefaka sy iva taorian\u2019ilay afo.",
        "13": "Raha vao ren\u2019i Elia izany, dia nosaronany tamin\u2019ilay akanjona mpaminany teny aminy ny tarehiny, ary nivoaka izy ka nitsangana teo amin\u2019ny fidirana tamin\u2019ilay lava-bato. Ary injay nisy feo tonga taminy, nanao hoe: \u201cInona no ataonao at\u1ef3, ry Elia?\u201d",
        "14": "Dia hoy i Elia: \u201cTena nafana fo tamin\u2019ny fanompoana an\u2019i Jehovah Andriamanitry ny tafika aho. Efa nivadika tamin\u2019ny fifanekena nataonao mantsy ny zanak\u2019Israely. Noravany ny alitaranao, ary novonoiny tamin\u2019ny sabatra ny mpaminaninao, ka izaho irery sisa, nefa mbola mifofo ny aiko koa izy ireo.\u201d",
        "15": "Dia hoy i Jehovah taminy: \u201cMandehana miverina ka mankanesa any an-tany efitr\u2019i Damaskosy. Rehefa any ianao, dia hosory ho mpanjakan\u2019i Syria i Hazaela.",
        "16": "I Jeho zafikelin\u2019i Nimsy kosa hosory ho mpanjakan\u2019ny Israely. Ary i Elisa zanak\u2019i Safata, avy any Abela-mehola, hosory ho mpaminany handimby anao.",
        "17": "Izay afa-mandositra ny sabatr\u2019i Hazaela dia hovonoin\u2019i Jeho. Ary izay afa-mandositra ny sabatr\u2019i Jeho kosa hovonoin\u2019i Elisa.",
        "18": "Fa mbola misy fito arivo navelako any Israely, dia ny lohalika rehetra tsy nandohalika tamin\u2019i Bala, sy ny vava rehetra tsy nanoroka azy.\u201d",
        "19": "Koa niala teo i Elia ary nahita an\u2019i Elisa zanak\u2019i Safata, nanao asa tany. Ary omby efatra amby roapolo nandeha tsiroaroa no teo alohany, ary izy no teo amin\u2019ireo omby roa faharoa ambin\u2019ny folo farany. Dia niampita nankeny aminy i Elia, ary natsipiny teny amin\u2019i Elisa ilay akanjo nanaovany.",
        "20": "Dia nilaozan\u2019i Elisa teo ny omby ka lasa izy nihazakazaka nanaraka an\u2019i Elia, ary niteny hoe: \u201cAvelao aho aloha, azafady, mba hanoroka ny ray aman-dreniko, ary hanaraka anao aho avy eo.\u201d Dia hoy i Elia: \u201cMandehana miverina, fa inona moa no nataoko taminao?\u201d",
        "21": "Dia niverina i Elisa fa tsy nanaraka azy. Ary naka omby roa i Elisa, ka nataony sorona. Hazo tamin\u2019ny angadinomby no nataony kitay handrahoana ny hena. Dia nomeny ny olona izany, ka nihinana ireo. Ary nitsangana izy taorian\u2019izay ka nanaraka an\u2019i Elia, ary nanompo azy."
    },
    "20": {
        "1": "Ary novorin\u2019i Beni-hadada mpanjakan\u2019i Syria ny tafiny rehetra, sy ireo mpanjaka roa amby telopolo niaraka taminy, mbamin\u2019ny soavaly sy ny kalesy. Dia niakatra izy ka nanao fahirano an\u2019i Samaria, ary nanafika azy.",
        "2": "Dia nandefa iraka ho ao an-tan\u00e0na izy, ho any amin\u2019i Ahaba mpanjakan\u2019ny Israely, nanao hoe: \u201cIzao no nolazain\u2019i Beni-hadada:",
        "3": "\u2018Ahy ny volafotsinao sy ny volamenanao. Ary ahy koa ireo vady aman-janakao, dia ireo tsara tarehy indrindra.\u2019\u201d",
        "4": "Dia hoy ny navalin\u2019ny mpanjakan\u2019ny Israely: \u201cAnao tokoa aho sy izay rehetra ananako, araka ny teninao, ry mpanjaka tompoko.\u201d",
        "5": "Dia niverina indray ny iraka taorian\u2019izay, ka nanao hoe: \u201cIzao no nolazain\u2019i Beni-hadada: \u2018Nandefa iraka tat\u1ef3 aminao aho nilaza hoe: \u201cOmeo ahy ny volafotsinao sy ny volamenanao ary ireo vady aman-janakao.",
        "6": "Fa rahampitso toy izao dia hirahiko at\u1ef3 aminao ny mpanompoko, ka hataony sava hao ny tranonao sy ny tranon\u2019ny mpanomponao. Koa izay rehetra mahafinaritra ny masonao no halainy ka hoentiny.\u201d\u2019\u201d",
        "7": "Dia nantsoin\u2019ny mpanjakan\u2019ny Israely daholo ny anti-panahy teo amin\u2019ny taniny, ka hoy izy: \u201cMba diniho kely, ary jereo fa te hanisy ratsy antsika mihitsy ilehiny. Efa nandefa iraka tat\u1ef3 amiko mantsy izy haka an\u2019ireo vady aman-janako mbamin\u2019ny volafotsiko sy ny volamenako, ary tsy nanda aho.\u201d",
        "8": "Dia hoy ny anti-panahy rehetra sy ny olona rehetra: \u201cAza mankat\u00f2 azy, ary aza manaiky.\u201d",
        "9": "Koa hoy i Ahaba tamin\u2019ny irak\u2019i Beni-hadada: \u201cLazao amin\u2019ny mpanjaka tompoko hoe: \u2018Hataoko izay rehetra nanirahanao tat\u1ef3 amin\u2019ny mpanomponao tamin\u2019ny voalohany. Fa raha izao zavatra izao kosa, dia tsy vitako.\u2019\u201d Dia lasa niverina ny iraka, ka nitatitra izany taminy.",
        "10": "Ary nandefa iraka indray i Beni-hadada, nanao hoe: \u201cHofaizin\u2019ireo andriamanitra anie aho, * ary mihoatra noho izany aza, raha havelako hisy tavela ny vovok\u2019i Samaria ka samy hanana eran-tanan\u2019ila avy izay rehetra manaraka ahy!\u201d",
        "11": "Dia hoy ny navalin\u2019ny mpanjakan\u2019ny Israely: \u201cLazao aminy hoe: \u2018Aoka ny vao mamatotra fehikibo tsy hirehareha sahala amin\u2019ny efa mamaha.\u2019\u201d",
        "12": "Raha vao ren\u2019i Beni-hadada izany, tamin\u2019izy niara-nisotro tamin\u2019ireo mpanjaka tao an-trano rantsankazo, dia hoy izy tamin\u2019ny mpanompony: \u201cMiom\u00e0na ianareo!\u201d Dia niomana hanafika an\u2019ilay tan\u00e0na ireo.",
        "13": "Ary nisy mpaminany iray nanatona an\u2019i Ahaba mpanjakan\u2019ny Israely, ka nanao hoe: \u201cIzao no nolazain\u2019i Jehovah: \u2018Hitanao ve io vahoaka be io? Hatolotro eo an-tananao ireo anio, ary ho fantatrao tokoa fa izaho no Jehovah.\u2019\u201d",
        "14": "Ary hoy i Ahaba: \u201cAmin\u2019ny alalan\u2019iza?\u201d Dia hoy izy: \u201cIzao no nolazain\u2019i Jehovah: \u2018Amin\u2019ny alalan\u2019ireo tovolahy ampiasain\u2019ny mpifehy isam-paritany.\u2019\u201d Ary hoy i Ahaba: \u201cIza no hamely voalohany?\u201d Dia hoy izy: \u201cIanao!\u201d",
        "15": "Ary nisain\u2019i Ahaba ireo tovolahy ampiasain\u2019ny mpifehy isam-paritany, ka roa amby telopolo sy roanjato ny isany. Dia nisainy koa ny olona rehetra, izany hoe ny zanak\u2019Israely rehetra, ka fito arivo ny isany.",
        "16": "Ary nivoaka izy ireo nony mitataovovonana, raha mbola nimamo tao an-trano rantsankazo i Beni-hadada sy ireo mpanjaka roa amby telopolo nanampy azy.",
        "17": "Ireo tovolahy ampiasain\u2019ny mpifehy isam-paritany no nivoaka voalohany. Dia naniraka olona avy hatrany i Beni-hadada, ary tonga nilaza taminy ireo hoe: \u201cMisy olona mivoaka avy ao Samaria.\u201d",
        "18": "Dia hoy i Beni-hadada: \u201cRaha fihavanana no ivoahany, dia ataovy sambo-belona izy, fa raha ady kosa, dia mbola ataovy sambo-belona ihany izy.\u201d",
        "19": "Ireo tovolahy ampiasain\u2019ny mpifehy isam-paritany no nivoaka avy ao an-tan\u00e0na, ary nanaraka azy ireo ny tafika.",
        "20": "Dia namono an\u2019izay lehilahy niady taminy ny tsirairay. Koa nirifatra nitsoaka ny Syrianina ka nenjehin\u2019ny Israely. Fa i Beni-hadada mpanjakan\u2019i Syria kosa afa-nandositra an-tsoavaly, niaraka tamin\u2019ireo mpitaingin-tsoavaly.",
        "21": "Ary nivoaka kosa ny mpanjakan\u2019ny Israely, ka naripany ny soavaly sy ny kalesy. Nasiany koa ny Syrianina ka be dia be no maty.",
        "22": "Tat\u1ef3 aoriana, dia nankany amin\u2019ny mpanjakan\u2019ny Israely ilay mpaminany, ka nanao hoe: \u201cMandehana, ary ataovy izay hampahery anao. Ary diniho sy eritrereto izay hataonao, fa hiakatra hiady aminao ny mpanjakan\u2019i Syria, eo am-piandohan\u2019ny taona.\u201d",
        "23": "Ary hoy ny mpanompon\u2019ny mpanjakan\u2019i Syria taminy: \u201cAndriamanitry ny tendrombohitra ny Andriamanitr\u2019izy ireo, ka nahery noho isika ry zareo. Fa andao ange hiady aminy eny amin\u2019ny tany lemaka e! Ho hitanao eo raha tsy hahery noho ry zareo isika.",
        "24": "Koa izao atao: Esory amin\u2019ny toerany ny mpanjaka tsirairay, ka soloy governora.",
        "25": "Mak\u00e0 miaramila mitovy isa amin\u2019ireo efa lavo, ary mak\u00e0 soavaly ho solon\u2019ny soavaly, sy kalesy ho solon\u2019ny kalesy. Ary andao hiady aminy eny amin\u2019ny tany lemaka, ka jereo ange raha tsy hahery noho ry zareo isika e!\u201d Dia nihaino azy ireo i Beni-hadada, ka izany tokoa no nataony.",
        "26": "Rehefa niandoha ny taona, dia nangonin\u2019i Beni-hadada ny Syrianina, ary niakatra tany Afeka izy mba hiady tamin\u2019ny Israely.",
        "27": "Ary ny zanak\u2019Israely kosa novorina sy nomena vatsy, ka nivoaka mba hifanandrina tamin\u2019izy ireo. Nitoby tandrifin\u2019izy ireo ny zanak\u2019Israely, izay toy ny osy vitsy kely roa toko, fa ny Syrianina kosa nanenika ny tany.",
        "28": "Dia nankany amin\u2019ny mpanjakan\u2019ny Israely ilay lehilahin\u2019Andriamanitra, ka hoy izy taminy: \u201cIzao no nolazain\u2019i Jehovah: \u2018Satria hoy ny Syrianina hoe: \u201cAndriamanitry ny tendrombohitra i Jehovah, fa tsy Andriamanitry ny tany lemaka\u201d, dia hatolotro eo an-tananao io vahoaka be io, ka ho fantatrareo tokoa fa izaho no Jehovah.\u2019\u201d",
        "29": "Dia nitoby nifanatrika teo nandritra ny fito andro izy ireo. Ary raikitra ny ady tamin\u2019ny andro fahafito. Dia novonoin\u2019ny zanak\u2019Israely ny Syrianina, ka miaramila iray hetsy mandeha an-tongotra no matiny indray andro.",
        "30": "Ny sisa kosa nandositra tany Afeka, tany an-tan\u00e0na. Kanjo nianjeran\u2019ny manda ny olona fito arivo sy roa alina sisa. Nandositra kosa i Beni-hadada ka tafiditra tao an-tan\u00e0na ihany, ary nankao amin\u2019ny efitra anatiny indrindra.",
        "31": "Dia hoy ny mpanompony taminy: \u201cRenay fa be hatsaram-panahy feno fitiavana ny mpanjakan\u2019ny taranak\u2019Israely. Koa aoka re izahay hisikina lamba gony, ary hanisy tady eo ambony lohanay, ka hivoaka ho any amin\u2019ny mpanjakan\u2019ny Israely e, fa angamba hitsimbina anao * izy ka tsy hamono anao.\u201d",
        "32": "Koa nisikina lamba gony izy ireo, ary nanisy tady teo ambony lohany, dia nankao amin\u2019ny mpanjakan\u2019ny Israely, ka nanao hoe: \u201cIzao no nolazain\u2019i Beni-hadada mpanomponao: \u2018Mba tsimbino re ny aiko e!\u2019\u201d Dia hoy ny mpanjaka: \u201cMbola velona angaha izy? Rahalahiko izy.\u201d",
        "33": "Tamin\u2019izy ireo dia fambara tsara izany, ka noraisin\u2019izy ireo avy hatrany ho efa fanapahan-kevitry ny mpanjaka. Koa hoy izy ireo: \u201cRahalahinao tokoa i Beni-hadada.\u201d Dia hoy ny mpanjaka: \u201cMandehana, alaivo izy.\u201d Koa nivoaka nankany amin\u2019ny mpanjaka i Beni-hadada, ka avy hatrany dia nasainy niakatra nankao amin\u2019ny kalesy.",
        "34": "Ary hoy i Beni-hadada taminy: \u201cHaveriko aminao ny tan\u00e0na nalain-draiko tamin-drainao. Ary hifidy arabe ho anao ianao any Damaskosy, toy ny nifidianan\u2019ny raiko arabe tany Samaria.\u201d Dia hoy i Ahaba: \u201cHalefako ianao raha manao fifanekena isika.\u201d Koa nanao fifanekena taminy izy, ka namela azy handeha.",
        "35": "Ary nisy lehilahy iray anisan\u2019ny zanaky ny mpaminany, nilaza tamin\u2019ny namany araka ny tenin\u2019i Jehovah hoe: \u201cAsio aho, azafady!\u201d Fa tsy nety namely azy ralehilahy.",
        "36": "Koa hoy izy taminy: \u201cSatria tsy nihaino ny feon\u2019i Jehovah ianao, dia hisy liona hamono anao rehefa hiala eto amiko ianao.\u201d Dia niala teo aminy ralehilahy, ary nifanena tamin\u2019ny liona tokoa, ka matin\u2019ilay liona.",
        "37": "Ary nahita lehilahy hafa indray izy, ka nanao hoe: \u201cAsio aho, azafady.\u201d Koa namely azy ilay lehilahy ka nandratra azy.",
        "38": "Dia lasa ilay mpaminany ka nijanona teo amoron-dalana mba hiandry ny mpanjaka. Ary nataony izay tsy hahafantarana azy ka nasiany fehy lamba teo ambony masony.",
        "39": "Rehefa nandalo ny mpanjaka, dia nitaraina mafy taminy izy hoe: \u201cNankany afovoan\u2019ny ady ny mpanomponao, ary nisy lehilahy niala teny amin\u2019ny laharany ka nitondra lehilahy iray teo amiko sady nanao hoe: \u2018Ambeno ity lehilahy ity. Fa raha sanatria lasa izy, dia ny ainao no hasolo ny ainy, na hanome volafotsy milanja talenta iray ianao.\u2019",
        "40": "Kanjo nony nanao zavatra tetsy sy teroa ny mpanomponao, dia lasa izy.\u201d Koa hoy ny mpanjakan\u2019ny Israely: \u201cDia izay izany ny didim-pitsarana sahaza anao. Ianao ihany no nitsara ny tenanao.\u201d",
        "41": "Dia nesoriny haingana ilay fehy lamba teo ambony masony, ka fantatry ny mpanjakan\u2019ny Israely fa anisan\u2019ny mpaminany izy.",
        "42": "Dia hoy izy tamin\u2019ny mpanjaka: \u201cIzao no nolazain\u2019i Jehovah: \u2018Satria navelanao handeha ilay lehilahy efa natokako haringana, na dia efa teo am-pelatananao aza, dia ny ainao no hasolo ny ainy, ary ny olonao no hasolo ny olony.\u2019\u201d",
        "43": "Ary nanohy ny diany ny mpanjakan\u2019ny Israely ka nody tany an-tranony, sady sosotra no kivy. Dia tonga tany Samaria izy."
    },
    "21": {
        "1": "Ary izao no nitranga taorian\u2019izany: Nanana tanimboaloboka iray tao Jezirela i Nabota Jezirelita, teo akaikin\u2019ny lapan\u2019i Ahaba mpanjakan\u2019i Samaria.",
        "2": "Koa hoy i Ahaba tamin\u2019i Nabota: \u201cOmeo ahy ny tanimboalobokao mba hataoko zaridaina fambolena legioma, fa akaikin\u2019ny tranoko ilay izy. Dia homeko tanimboaloboka tsara noho io ianao ho takalony, na homeko vola ianao ho vidiny, raha mety aminao.\u201d",
        "3": "Fa hoy i Nabota tamin\u2019i Ahaba: \u201cSanatria ahy ny hanome anao ny lova avy amin\u2019ny razako, satria tsy mifanaraka amin\u2019ny fihevitr\u2019i Jehovah izany!\u201d",
        "4": "Koa niditra tao an-tranony i Ahaba, sady sosotra no kivy noho ilay tenin\u2019i Nabota Jezirelita taminy hoe: \u201cTsy homeko anao ny lova avy amin\u2019ny razako.\u201d Dia nandry teo am-pandrianany izy, ary nitodi-damosina, sady tsy nihinan-kanina.",
        "5": "Ary nankao aminy i Jezebela vadiny tamin\u2019ny farany, ka nanao hoe: \u201cFa maninona ianao no malahelo sy tsy mihinan-kanina?\u201d",
        "6": "Dia hoy i Ahaba: \u201cSatria nilaza tamin\u2019i Nabota Jezirelita aho hoe: \u2018Omeo ahy ny tanimboalobokao hovidiko, na raha tianao, dia homeko tanimboaloboka hafa ianao ho takalony\u2019, nefa hoy izy: \u2018Tsy homeko anao ny tanimboaloboko.\u2019\u201d",
        "7": "Dia hoy i Jezebela vadiny: \u201cTsy ianao angaha moa no mpanjakan\u2019ny Israely? Mitsang\u00e0na, mihin\u00e0na hanina, ary aoka ho falifaly ny fonao. Izaho no hanome anao ny tanimboalobok\u2019i Nabota Jezirelita.\u201d",
        "8": "Koa nanoratra taratasy tamin\u2019ny anaran\u2019i Ahaba i Jezebela, ary nasiany tombo-kasen\u2019ny mpanjaka izany, ka nalefany tany amin\u2019ny anti-panahy sy ny olona ambony izay niara-nonina tamin\u2019i Nabota tao an-tan\u00e0nany.",
        "9": "Izao no nosoratany tao: \u201cManaova antso avo hoe hisy fifadian-kanina, ary asaivo mipetraka eo alohan\u2019ny olona i Nabota.",
        "10": "Mak\u00e0 lehilahy roa tsy manjary, ka asaivo mipetraka eo anoloany ireo hiampanga azy hoe: \u2018Nanozona an\u2019Andriamanitra sy ny mpanjaka ianao!\u2019 Dia ento mivoaka izy, ka torahy vato ho faty.\u201d",
        "11": "Koa izay nampanaovin\u2019i Jezebela azy no nataon\u2019ireo lehilahy tao an-tan\u00e0nan\u2019i Nabota, dia ny anti-panahy sy ny olona ambony izay nonina tao an-tan\u00e0nany. Araka izay voasoratra tao amin\u2019ny taratasy nalefan\u2019i Jezebela tany amin\u2019izy ireo no nataony.",
        "12": "Ary nanao antso avo izy ireo hoe hisy fifadian-kanina, ary nasainy nipetraka teo alohan\u2019ny olona i Nabota.",
        "13": "Dia nisy roa lahy niditra ka nipetraka teo anoloan\u2019i Nabota, ary olona tsy manjary izy roa lahy ireo. Ary niampanga an\u2019i Nabota teo anatrehan\u2019ny olona izy roa lahy hoe: \u201cNanozona an\u2019Andriamanitra sy ny mpanjaka i Nabota!\u201d Avy eo, dia nentin\u2019ny olona nivoaka teny an-tsisin-tan\u00e0na izy, ary notorahany vato ka maty.",
        "14": "Dia nandefa iraka tany amin\u2019i Jezebela izy ireo, nanao hoe: \u201cEfa notoraham-bato i Nabota ka maty.\u201d",
        "15": "Raha vao ren\u2019i Jezebela fa notoraham-bato i Nabota ka maty, dia niteny avy hatrany tamin\u2019i Ahaba izy hoe: \u201cMitsang\u00e0na, ka alaivo ho fanananao ny tanimboalobok\u2019i Nabota Jezirelita, izay tsy nomeny hovidinao. Efa maty mantsy i Nabota, fa tsy velona intsony.\u201d",
        "16": "Raha vao ren\u2019i Ahaba fa maty i Nabota, dia nitsangana avy hatrany izy ka nidina tany amin\u2019ny tanimboalobok\u2019i Nabota Jezirelita, mba haka izany ho fananany.",
        "17": "Ary tonga tamin\u2019i Elia Tisbita ny tenin\u2019i Jehovah hoe:",
        "18": "\u201cMitsang\u00e0na, ka mid\u00ecna hihaona amin\u2019i Ahaba mpanjakan\u2019ny Israely, izay ao Samaria. Any amin\u2019ny tanimboalobok\u2019i Nabota izy izao. Nidina any izy mba haka izany ho fananany.",
        "19": "Koa lazao aminy hoe: \u2018Izao no nolazain\u2019i Jehovah: \u201cSady namono olona ve ianao no naka fananan\u2019olona?\u201d\u2019 Lazao aminy koa hoe: \u2018Izao no nolazain\u2019i Jehovah: \u201cEo amin\u2019izay nilelafan\u2019ny alika ny ran\u2019i Nabota no hilelafan\u2019ny alika ny ranao, eny, ny ranao io mihitsy.\u201d\u2019\u201d",
        "20": "Ary hoy i Ahaba tamin\u2019i Elia: \u201cHitanao ihany angaha aho, ry ilay fahavaloko?\u201d Dia hoy i Elia: \u201cHitako tokoa ianao. \u2018Noho ianao tsy manan-tsaina afa-tsy ny hanao izay ratsy eo imason\u2019i Jehovah,",
        "21": "dia hahatonga loza aminao aho ka hofongorako tanteraka ny taranakao, ary haringako ny lahy rehetra anisan\u2019ny ankohonanao, mbamin\u2019izay tsy misy mpiaro sy tsy misy ilana azy eo amin\u2019ny Israely.",
        "22": "Ary hataoko sahala amin\u2019ny ankohonan\u2019i Jeroboama zanak\u2019i Nebata ny ankohonanao, eny, hataoko sahala amin\u2019ny ankohonan\u2019i Basa zanak\u2019i Ahia, noho ny nanaovanao izay hampahatezitra ahy sady nampanotanao ny Israely.\u2019",
        "23": "Izao kosa no nolazain\u2019i Jehovah momba an\u2019i Jezebela: \u2018Ny alika mihitsy no hihinana an\u2019i Jezebela ao amin\u2019ilay sombin-tany eto Jezirela.",
        "24": "Izay ankohonan\u2019i Ahaba maty ao an-tan\u00e0na dia hohanin\u2019ny alika, ary izay maty any an-tsaha kosa hohanin\u2019ny voro-manidina.",
        "25": "Tsy nisy mihitsy olona sahala amin\u2019i Ahaba, izay tsy nanan-tsaina afa-tsy ny hanao izay ratsy teo imason\u2019i Jehovah noho ny fampirisihan\u2019i Jezebela vadiny.",
        "26": "Ary nanao zavatra tena nahatsiravina i Ahaba, tamin\u2019izy nanaraka ny sampy maharikoriko, tsy nisy hafa tamin\u2019ny nataon\u2019ny Amorita, izay noroahin\u2019i Jehovah tsy ho eo anatrehan\u2019ny zanak\u2019Israely.\u2019\u201d",
        "27": "Raha vao ren\u2019i Ahaba izany, dia nandrovitra ny akanjony izy, ka nitafy lamba gony nataony nanolo-koditra. Dia nifady hanina izy sady nandry nitafy gony teo foana. Ary ny famindrany dia nahitana fa kivy tanteraka izy.",
        "28": "Koa tonga tamin\u2019i Elia Tisbita ny tenin\u2019i Jehovah, nanao hoe:",
        "29": "\u201cHitanao ve ny fanetren-tenan\u2019i Ahaba teo anatrehako? Nanetry tena izy noho ny amiko, ka tsy hataoko tonga amin\u2019izao androny izao ilay loza. Amin\u2019ny andron\u2019ny zanany kosa vao hataoko tonga amin\u2019ny ankohonany izany.\u201d"
    },
    "22": {
        "1": "Tsy nisy ady teo amin\u2019ny Syrianina sy ny Israely nandritra ny telo taona.",
        "2": "Tamin\u2019ny taona fahatelo, dia nidina tany amin\u2019ny mpanjakan\u2019ny Israely i Josafata mpanjakan\u2019ny Joda.",
        "3": "Dia hoy ny mpanjakan\u2019ny Israely tamin\u2019ny mpanompony: \u201cMba fantatrareo moa fa antsika i Ramota-gileada? Koa nahoana isika no misalasala ny haka azy eo an-tanan\u2019ny mpanjakan\u2019i Syria?\u201d",
        "4": "Hoy koa izy tamin\u2019i Josafata: \u201cHiaraka amiko hiady any Ramota-gileada ve ianao?\u201d Dia hoy i Josafata: \u201cIray ihany izaho sy ianao, ary vahoakanao ihany ny vahoakako, ary ny soavaliko dia soavalinao.\u201d",
        "5": "Hoy anefa izy tamin\u2019ny mpanjakan\u2019ny Israely: \u201cMba anontanio ihany aloha izay tenin\u2019i Jehovah, azafady.\u201d",
        "6": "Koa novorin\u2019ny mpanjakan\u2019ny Israely ny mpaminany efajato lahy teo ho eo, ka hoy izy tamin\u2019ireo: \u201cHandeha hanafika an\u2019i Ramota-gileada ve aho, sa tsy handeha?\u201d Dia hoy ireo: \u201cMiakara fa hatolotr\u2019i Jehovah eo an-tanan\u2019ny mpanjaka ilay tan\u00e0na.\u201d",
        "7": "Fa hoy i Josafata: \u201cTsy mbola misy mpaminanin\u2019i Jehovah moa eto? Aleo izy no asaintsika manontany.\u201d",
        "8": "Dia hoy ny mpanjakan\u2019ny Israely tamin\u2019i Josafata: \u201cMbola misy lehilahy iray any azo asaina manontany an\u2019i Jehovah. Tena halako anefa izy satria tsy mba maminany zava-tsoa momba ahy, fa zava-dratsy. I Mikaia zanak\u2019i Jimla izany.\u201d Fa hoy i Josafata: \u201cAza dia miteny toy izany, ry mpanjaka \u00f4!\u201d",
        "9": "Koa niantso tandapa iray ny mpanjakan\u2019ny Israely, ka nanao hoe: \u201cAlaivo haingana i Mikaia zanak\u2019i Jimla.\u201d",
        "10": "Ary samy nipetraka teo amin\u2019ny seza fiandrianany sady samy nanao akanjom-boninahitra ny mpanjakan\u2019ny Israely sy Josafata mpanjakan\u2019ny Joda, teo amin\u2019ilay famoloana teo amin\u2019ny fidirana amin\u2019ny vavahadin\u2019i Samaria. Ary nanao toy ny fanaon\u2019ny mpaminany teo anatrehan\u2019izy roa lahy ny mpaminany rehetra.",
        "11": "Dia nanamboatra tandroka vy i Zedekia zanak\u2019i Kenana, ka niteny hoe: \u201cIzao no nolazain\u2019i Jehovah: \u2018Amin\u2019ireto no hanotoanao ny Syrianina mandra-pandringanao azy tanteraka.\u2019\u201d",
        "12": "Naminany toy izany koa ny mpaminany hafa rehetra hoe: \u201cMiakara any Ramota-gileada, ka mahazoa fandresena, fa hatolotr\u2019i Jehovah eo an-tanan\u2019ny mpanjaka tokoa ilay tan\u00e0na.\u201d",
        "13": "Ary niteny tamin\u2019i Mikaia ilay iraka nandeha niantso azy, ka nanao hoe: \u201cIray teny daholo ireo mpaminany ka samy nilaza zava-tsoa tamin\u2019ny mpanjaka. Koa aoka re mba ho toy ny tenin\u2019izy ireo koa ny teninao, azafady, ka mba milaz\u00e0 zava-tsoa e!\u201d",
        "14": "Fa hoy i Mikaia: \u201cRaha mbola velona koa i Jehovah, dia izay holazain\u2019i Jehovah amiko ihany no hambarako.\u201d",
        "15": "Dia nankao amin\u2019ny mpanjaka izy, ary hoy ny mpanjaka taminy: \u201cHandeha hiady amin\u2019i Ramota-gileada ve izahay, ry Mikaia, sa tsy handeha?\u201d Avy hatrany dia hoy i Mikaia: \u201cMiakara, ary mahazoa fandresena, fa hatolotr\u2019i Jehovah eo an-tanan\u2019ny mpanjaka tokoa ilay tan\u00e0na.\u201d",
        "16": "Dia hoy ny mpanjaka: \u201cImpiry aho no hampianiana anao mba tsy hilaza na inona na inona amiko amin\u2019ny anaran\u2019i Jehovah afa-tsy ny marina ihany?\u201d",
        "17": "Dia hoy i Mikaia: \u201cIreny fa hitako miparitaka eny an-tendrombohitra, tahaka ny ondry tsy misy mpiandry, ny Israelita rehetra. Ary hoy i Jehovah: \u2018Tsy manan-tompo ireo. Aoka izy samy hody soa aman-tsara any an-tranony.\u2019\u201d",
        "18": "Dia hoy ny mpanjakan\u2019ny Israely tamin\u2019i Josafata: \u201cTsy efa nilaza taminao moa aho hoe: \u2018Tsy haminany zava-tsoa momba ahy izy, fa zava-dratsy ihany\u2019?\u201d",
        "19": "Ary hoy i Mikaia: \u201cHenoy \u00e0ry ny tenin\u2019i Jehovah: Hitako i Jehovah mipetraka eo amin\u2019ny seza fiandrianany, ary ny tafiky ny lanitra manontolo mitsangana eo akaikiny, eo ankavanany sy eo ankaviany.",
        "20": "Dia hoy i Jehovah: \u2018Iza no hamitaka an\u2019i Ahaba mba hiakarany any Ramota-gileada ka hahalavo azy any?\u2019 Ary niteny toy izao ny anankiray, ary ny anankiray kosa niteny toy izao.",
        "21": "Farany, dia nisy fanahy * iray niroso ka nitsangana teo anatrehan\u2019i Jehovah, ary nanao hoe: \u2018Izaho no hamitaka azy.\u2019 Ary hoy i Jehovah taminy: \u2018Amin\u2019ny fomba ahoana?\u2019",
        "22": "Dia hoy izy: \u2018Handeha aho ka ho tonga fanahy mamitaka ao am-bavan\u2019ny mpaminaniny rehetra.\u2019 Ary hoy Andriamanitra: \u2018Ho voafitakao izy, ary hahomby tokoa ianao amin\u2019izany. Mandehana \u00e0ry, ka ataovy izany.\u2019",
        "23": "Koa nasian\u2019i Jehovah fanahy mamitaka tao am-bavan\u2019ireto mpaminaninao rehetra ireto. Nilaza anefa i Jehovah fa loza no hanjo anao.\u201d",
        "24": "Ary nanatona i Zedekia zanak\u2019i Kenana, ka namely tehamaina an\u2019i Mikaia, sady nanao hoe: \u201cTaiza ny lalana nivoahan\u2019ny fanahin\u2019i Jehovah tamiko mba hiteny tamin\u2019ialahy?\u201d",
        "25": "Dia hoy i Mikaia: \u201cHo hitanao ny lalany amin\u2019ny andro hidiranao ao amin\u2019ny efitra anatiny indrindra mba hiafina ao.\u201d",
        "26": "Koa hoy ny mpanjakan\u2019ny Israely: \u201cEnto i Mikaia, ka avereno any amin\u2019i Amona lehiben\u2019ny tan\u00e0na sy Joasy zanaky ny mpanjaka.",
        "27": "Dia ilazao izy ireo hoe: \u2018Izao no nolazain\u2019ny mpanjaka: \u201cAmpidiro am-ponja ilehio, ka ataovy kely ny anjara mofo sy rano omena azy mandra-piveriko soa aman-tsara.\u201d\u2019\u201d",
        "28": "Ary hoy i Mikaia: \u201cRaha tafaverina soa aman-tsara ianao, dia tsy i Jehovah no niteny tamiko.\u201d Ary hoy koa izy: \u201cRenareo rehetra izany, rey olona!\u201d",
        "29": "Dia niakatra nankany Ramota-gileada ny mpanjakan\u2019ny Israely, sy Josafata mpanjakan\u2019ny Joda.",
        "30": "Ary hoy ny mpanjakan\u2019ny Israely tamin\u2019i Josafata: \u201cMody hanao olon-kafa aho ka hirotsaka ao amin\u2019ny ady, fa ianao kosa anaovy ny akanjom-boninahitrao.\u201d Koa mody nanao olon-kafa tokoa ny mpanjakan\u2019ny Israely, ka nirotsaka tao amin\u2019ny ady.",
        "31": "Ny mpanjakan\u2019i Syria anefa efa nandidy azy roa amby telopolo lahy, lehiben\u2019ny kalesiny, hoe: \u201cAza miady amin\u2019ny kely na amin\u2019ny lehibe, fa amin\u2019ny mpanjakan\u2019ny Israely ihany.\u201d",
        "32": "Raha vao hitan\u2019ireo lehiben\u2019ny kalesy i Josafata, dia hoy izy ireo anakampo: \u201cIo mihitsy no mpanjakan\u2019ny Israely.\u201d Koa nivily izy ireo mba hiady taminy. Dia niantso vonjy i Josafata.",
        "33": "Ary raha vao hitan\u2019ireo lehiben\u2019ny kalesy fa tsy ny mpanjakan\u2019ny Israely izy, dia niverina avy hatrany ireo ka tsy nanaraka azy intsony.",
        "34": "Ary nisy lehilahy nandefalefa zana-tsip\u00ecka anjoanjo fotsiny, ka voany teo anelanelan\u2019ny tapany samy hafa amin\u2019ilay akanjo mifono vy ny mpanjakan\u2019ny Israely. Koa hoy ny mpanjaka tamin\u2019ny mpitondra kalesiny: \u201cAvilio ny kalesy, ka ento miala eto aho, fa maratra mafy.\u201d",
        "35": "Nihamafy ny ady tamin\u2019izay fotoana izay, ary voatery notohanana tao amin\u2019ny kalesiny ny mpanjaka, mba ho afaka hitsangana foana hiatrika ny Syrianina. Dia maty izy rehefa harivariva. Ary tsy nety nijanona ny ra avy tamin\u2019ny ratrany, ka niraraka tao amin\u2019ilay kalesin\u2019ady.",
        "36": "Ary rehefa hilentika ny masoandro, dia nalefa eran\u2019ny toby izao antsoantso mafy izao: \u201cSamia mody any an-tan\u00e0nany, ary samia mody any amin\u2019ny taniny!\u201d",
        "37": "Dia maty ny mpanjaka, ka nentina tany Samaria, ary nalevina tany.",
        "38": "Ary nosasana teo akaikin\u2019ny dobon\u2019i Samaria ilay kalesin\u2019ady, dia nolelafin\u2019ny alika ny ran\u2019i Ahaba, araka ny tenin\u2019i Jehovah. Ary nisy mpivaro-tena nandro teo.",
        "39": "Ary ny sisa amin\u2019ny tantaran\u2019i Ahaba, mbamin\u2019izay rehetra nataony, sy ny trano ivoara natsangany ary ny tan\u00e0na rehetra naoriny, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Israely ve izany?",
        "40": "Dia nodimandry any amin\u2019ny razany i Ahaba, ary i Ahazia zanany no nanjaka nandimby azy.",
        "41": "Ary i Josafata zanak\u2019i Asa no lasa mpanjakan\u2019ny Joda, tamin\u2019ny taona fahefatra nanjakan\u2019i Ahaba mpanjakan\u2019ny Israely.",
        "42": "Dimy amby telopolo taona i Josafata, tamin\u2019izy nanomboka nanjaka, ary dimy amby roapolo taona no nanjakany tany Jerosalema. Ary ny anaran-dreniny dia Azoba, zanak\u2019i Sily.",
        "43": "Nanao hoatran\u2019izay rehetra nataon\u2019i Asa rainy foana izy, ka tsy niala tamin\u2019izany, fa nanao izay mahitsy teo imason\u2019i Jehovah. Mbola nisy ihany anefa ny toerana avo. Mbola nanao sorona ihany ny olona, sady nanolotra setroka ho sorona teny amin\u2019ny toerana avo.",
        "44": "Ary tsara fihavanana tamin\u2019ny mpanjakan\u2019ny Israely foana i Josafata.",
        "45": "Ary ny sisa amin\u2019ny tantaran\u2019i Josafata, mbamin\u2019ny hery nentiny nanao zavatra ary ny ady nataony, tsy efa voasoratra ao amin\u2019ny boky mirakitra ny tantara tamin\u2019ny andron\u2019ireo mpanjakan\u2019ny Joda ve izany?",
        "46": "Nofoanany tsy hisy teo amin\u2019ilay tany ny sisa tamin\u2019ireo lehilahy mpivaro-tenan\u2019ny tempoly, izay mbola tavela tamin\u2019ny andron\u2019i Asa rainy.",
        "47": "Tsy nisy mpanjaka tany Edoma, fa lehibem-paritra no nanjaka.",
        "48": "Ary nanao sambon\u2019i Tarsisy i Josafata, mba handehanana haka volamena tany Ofira. Tsy lasa tany anefa ireo, satria rendrika tao Eziona-gebera.",
        "49": "Tamin\u2019izay i Ahazia zanak\u2019i Ahaba no niteny tamin\u2019i Josafata hoe: \u201cAoka ny mpanompoko mba handeha amin\u2019ireo sambonao, miaraka amin\u2019ny mpanomponao.\u201d Tsy nety anefa i Josafata.",
        "50": "Farany, dia nodimandry any amin\u2019ny razany i Josafata, ka nalevina any amin\u2019ny razany tao amin\u2019ny Tan\u00e0nan\u2019i Davida razambeny. Ary i Jorama zanany no nanjaka nandimby azy.",
        "51": "Ary i Ahazia zanak\u2019i Ahaba no lasa mpanjakan\u2019ny Israely tao Samaria, tamin\u2019ny taona fahafito ambin\u2019ny folo nanjakan\u2019i Josafata mpanjakan\u2019ny Joda. Nanjaka roa taona teo amin\u2019ny Israely izy.",
        "52": "Ary nanao izay ratsy teo imason\u2019i Jehovah foana izy, sady nanao hoatran\u2019ny rainy sy ny reniny, ary nanao hoatran\u2019i Jeroboama zanak\u2019i Nebata, izay nampanota ny Israely.",
        "53": "Nanompo an\u2019i Bala foana izy, sady niankohoka teo anatrehany ary nampahatezitra an\u2019i Jehovah Andriamanitry ny Israely foana, tahaka izay rehetra efa nataon-drainy."
    },
    "meta": {
        "name": "Mpanjaka Voalohany",
        "order": 10,
        "chapter_number": 22
    }
}