{
    "1": {
        "1": "Ny fahitana azon\u2019i Isaia zanak\u2019i Amoza momba an\u2019i Joda sy Jerosalema, tamin\u2019ny andron\u2019i Ozia, Jotama, Ahaza, ary Hezekia, izay samy mpanjakan\u2019ny Joda:",
        "2": "Aoka ny lanitra hihaino, ary aoka ny tany hanongilan-tsofina, fa izao no nolazain\u2019i Jehovah: \u201cEfa nitaiza sy nahalehibe zanaka aho, nefa nikomy tamiko izy ireo.",
        "3": "Ny omby mahalala tsara ny tompony, ary ny ampondra mahalala tsara ny fihinanam-bilona natokan\u2019ny tompony ho azy. Ny Israely kosa anefa tsy mahalala ahy, ary ny oloko tsy misaina.\u201d",
        "4": "Lozan\u2019ilay firenena mpanota, ilay vahoaka mavesa-keloka, taranaka mpanao ratsy sy zanaka mandoza! Efa nahafoy an\u2019i Jehovah izy ireo, sady naniratsira an\u2019Ilay Masin\u2019ny Israely, ary efa niala taminy.",
        "5": "Aiza indray no tianareo hamelezana anareo, no mbola mikomy ihany ianareo? Efa marary ny loha manontolo, ary reraka ny fo manontolo.",
        "6": "Tsy misy tsy marary koa hatrany an-tampon-doha ka hatrany am-paladia. Tsy nisy nopotserina na nofehezina anefa ny ratra sy ny mangana ary ny fery vao, sady tsy nohosorana menaka.",
        "7": "Lao ny taninareo, kilan\u2019ny afo ny tan\u00e0nanareo, ary lanin\u2019ny hafa firenena eo imasonareo ny vokatry ny taninareo. Eny, lao ny taninareo, toy ny hoe noravan\u2019ny hafa firenena.",
        "8": "Ary i Ziona zanakavavy dia nilaozana toy ny trano rantsankazo eny an-tanimboaloboka, sy toy ny trano rantsankazo fiambenana eny amin\u2019ny saha fambolena k\u00f4k\u00f4mbra, ary toy ny tan\u00e0na atao fahirano.",
        "9": "Raha tsy i Jehovah Tompon\u2019ny tafika no namela sisa niangana tamintsika, dia ho efa tonga tahaka an\u2019i Sodoma sy ho nitovy tamin\u2019i Gomora isika.",
        "10": "Henoy ny tenin\u2019i Jehovah, ry mpitondra jadon\u2019i Sodoma! Aoka ianareo mponin\u2019i Gomora hanongilan-tsofina amin\u2019ny lal\u00e0n\u2019Andriamanitsika.",
        "11": "\u201cHataoko inona koa izay sorona be dia be atolotrareo?\u201d, hoy i Jehovah. \u201cLeon\u2019ny ondrilahy atao fanatitra dorana sy ny tavin\u2019ny biby nohatavezina aho, ary tsy ankasitrahako ny ran\u2019ny vantotr\u2019ombilahy sy ny ran\u2019ny ondrilahy kely ary ny ran\u2019ny osilahy.",
        "12": "Rehefa miseho eo anatrehako ianareo, iza no miteny aminareo hoe hitsakitsaho fotsiny ny tokotaniko?",
        "13": "Aza mitondra fanatitra varimbazaha intsony, fa tsy misy dikany ireny. Ary zava-maharikoriko amiko ny emboka manitra. Mankalaza tsinam-bolana sy mitandrina sabata ianareo, ary mandamina fivoriambe. Tsy zakako anefa ny ataonareo, satria sady mampiasa herin\u2019ny maizina ianareo no manao fivoriambe manetriketrika.",
        "14": "Halako ny tsinam-bolanareo sy ny fotoanan\u2019ny fetinareo. Lasa enta-mavesatra amiko ireny, ka sasatry ny mitondra azy aho.",
        "15": "Rehefa mamelatra ny tananareo ianareo, dia tampenako tsy hijery anareo ny masoko. Na manao vavaka maro aza ianareo, dia tsy hihaino aho, fa feno ran\u2019olona ny tananareo.",
        "16": "Misas\u00e0 ianareo, ary midiova. Esory tsy ho eo imasoko ny zava-dratsy ataonareo, ary aza manao ratsy intsony.",
        "17": "Mianara manao ny tsara, katsaho ny rariny, anaro ny mpampahory, omeo rariny ny kamboty ray, ary miadia ho an\u2019ny mpitondratena.\u201d",
        "18": "\u201cAvia hifandamina isika\u201d, hoy i Jehovah. \u201cFa na mena midorehitra aza ny fahotanareo, dia hatao fotsy mangatsakatsaka, * ary na toy ny ravin-damba mena antitra aza, dia ho toy ny volonondry fotsy.",
        "19": "Raha manaiky hihaino ianareo, dia hihinana ny vokatra tsara avy amin\u2019ny tany.",
        "20": "Raha tsy manaiky kosa anefa ianareo fa mikomy, dia ho lanin\u2019ny sabatra. Fa ny vavan\u2019i Jehovah no efa niteny.\u201d",
        "21": "Indrisy fa lasa mpivaro-tena ilay tan\u00e0na tsy nivadika! Ny rariny no nanjaka tao fahiny, ary ny fahamarinana no nitoetra tao, nefa ankehitriny kosa dia mpamono olona no ao.",
        "22": "Lasa tain-drendrika sisa ny volafotsinao, ary notampohin-drano ny labieranao.",
        "23": "Mafy loha ny andriananao, sady naman\u2019ny mpangalatra. Samy tia mandray kolikoly izy ireo, sady te hahazo fanomezana foana. Tsy omeny rariny ny kamboty ray, ary tsy raisiny akory ny fitorian\u2019ny mpitondratena.",
        "24": "Koa izao no lazain\u2019i Jehovah Tompon\u2019ny tafika, ilay tena Tompo, Ilay Maherin\u2019ny Israely: \u201cAmpy izay! Hanaisotra ny fahavaloko aho, ka hamaly azy araka izay nataony.",
        "25": "Dia hamely anao ny tanako, ka hesoriko tanteraka * ny tain-drendrika eo aminao, ary hariako ny loto rehetra eo aminao.",
        "26": "Ary hasiako mpitsara sy mpanolo-tsaina indray ao aminao, toy ny tamin\u2019ny voalohany. Dia hantsoina hoe Tan\u00e0nan\u2019ny Fahamarinana sy Tan\u00e0na Tsy Mivadika ianao.",
        "27": "Ny rariny no hanavotana an\u2019i Ziona, ary ny fahamarinana no hanavotana ny olony izay miverina.",
        "28": "Hiaraka ho montsamontsana ny mpikomy sy ny mpanota, ary ho fongotra ireo mahafoy an\u2019i Jehovah.",
        "29": "Fa ho menatra izy ireo noho ny amin\u2019ny hazo goavana nirinareo, ary hangaihay ianareo noho ny amin\u2019ny zaridaina nofidinareo.",
        "30": "Fa ho toy ny hazobe malazo ravina ianareo, ary ho toy ny zaridaina tsy misy rano.",
        "31": "Dia ho toy ny kofehy rongony ny lehilahy matanjaka, ary ho toy ny pitik\u2019afo ny vokatry ny asany. Hiara-mirehitra ireny, ary tsy hisy hahafaty an\u2019izany afo izany.\u201d"
    },
    "2": {
        "1": "Ny fahitana azon\u2019i Isaia zanak\u2019i Amoza momba an\u2019i Joda sy Jerosalema:",
        "2": "Izao no tsy maintsy hitranga any am-parany: Ny tendrombohitra misy ny tranon\u2019i Jehovah dia ho mafy orina sady ho avo noho ny tampon\u2019ireo tendrombohitra, ka hasandratra ho avo noho ireo havoana. Ary hitanjozotra ho any ny firenena rehetra.",
        "3": "Maro ny olona ho any, ka hanao hoe: \u201cAvia! Andao isika hiakatra ho any an-tendrombohitr\u2019i Jehovah, ho any an-tranon\u2019Andriamanitr\u2019i Jakoba. Hampianatra antsika ny lalany izy, ary handeha amin\u2019ny atorony isika.\u201d Fa avy ao Ziona no hivoahan\u2019ny lal\u00e0na, ary avy ao Jerosalema ny tenin\u2019i Jehovah.",
        "4": "Ary hamoaka didim-pitsarana eo amin\u2019ireo firenena izy, ka hanitsy izay tsy mety eo amin\u2019ireo vahoaka. Dia hanefy ny sabany ho angadinomby izy ireo, ary ny lefony ho antsy fandrantsanam-boaloboka. Tsy hanainga sabatra hifamely ny firenena, ary tsy hianatra ady intsony.",
        "5": "Ry taranak\u2019i Jakoba \u00f4, andao isika handeha amin\u2019ny fahazavan\u2019i Jehovah.",
        "6": "Nafoinao ny olonao, dia ny taranak\u2019i Jakoba. Fa lasa feno fanao avy any Atsinanana ny taniny, ary mampiasa herin\u2019ny maizina izy ireo toy ny ataon\u2019ny Filistinina, sady feno zanaky ny hafa firenena eo aminy.",
        "7": "Feno volafotsy sy volamena ny taniny, ary tsy hita lany ny harenany. Feno soavaly koa ny taniny, ary tsy tambo isaina ny kalesiny.",
        "8": "Ary feno andriamanitra tsy misy dikany ny taniny. Ny zavatra nataon\u2019ny tanan\u2019olona, eny, izay nataon\u2019ny rantsantanana ihany, no iankohofany.",
        "9": "Koa ho lasa ambany ny olona, eny, hietry izy, ary tsy ho afaka hamela ny helony ianao.",
        "10": "Midira ao anaty vatolampy ary miafena ao amin\u2019ny vovoka, noho ny fahatahorana an\u2019i Jehovah sy noho ny voninahitry ny fahalehibeazany.",
        "11": "Haetry ny fiandranandran\u2019ny mason\u2019ny olona, ary ho lasa ambany ny olona ambony. Fa i Jehovah irery ihany no hasandratra amin\u2019izany andro izany.",
        "12": "Fa andron\u2019i Jehovah Tompon\u2019ny tafika izany, ka tonga amin\u2019izay manandra-tena sy miandranandrana, sy amin\u2019ny olona ambony sy ny olona ambany,",
        "13": "sy amin\u2019ny sedera avo be mijoalajoala rehetra any Libanona, sy amin\u2019ny hazo goavam-be rehetra any Basana,",
        "14": "sy amin\u2019ny tendrombohitra manerinerina rehetra sy ny havoana avo rehetra,",
        "15": "sy amin\u2019ny tilikambo avo rehetra sy ny manda voaro mafy rehetra,",
        "16": "ary amin\u2019ny sambo rehetran\u2019i Tarsisy sy ny sambo tsara rehetra.",
        "17": "Koa haetry ny olona mirehareha, ary ho lasa ambany ny olona ambony. Fa i Jehovah irery ihany no hasandratra amin\u2019izany andro izany.",
        "18": "Ary hanjavona tanteraka ireo andriamanitra tsy misy dikany.",
        "19": "Dia hiditra any amin\u2019ny lava-bato sy ny lavaka ao anaty tany ny olona, noho ny fahatahorana an\u2019i Jehovah sy noho ny voninahitry ny fahalehibeazany, rehefa hitsangana Izy ka hahatonga ny tany hihozongozona.",
        "20": "Amin\u2019izany andro izany, dia harian\u2019ny olona any amin\u2019ny voalavo tsokotsoko vava sy ny ramanavy ny andriamaniny volafotsy tsy misy fotony, sy ny andriamaniny volamena tsy misy dikany izay nataony hiankohofana,",
        "21": "mba hidirany any amin\u2019ny lava-bato sy any an-tsefatsefaky ny harambato, noho ny fahatahorana an\u2019i Jehovah sy noho ny voninahitry ny fahalehibeazany, rehefa hitsangana Izy ka hahatonga ny tany hihozongozona.",
        "22": "Koa mitandrema amin\u2019ny olombelona, raha tsy te hahita loza ianareo. Fa fofonaina ihany no eo am-bavorony, ka misy dikany inona moa izy?"
    },
    "3": {
        "1": "Fa i Jehovah Tompon\u2019ny tafika, ilay tena Tompo, no hanaisotra ao Jerosalema sy Joda ny andry sy tohana rehetra ianteheran\u2019izy ireo, dia ny sakafo sy ny rano,",
        "2": "ny lehilahy mahery sy ny mpiady, ny mpitsara sy ny mpaminany, ny mpisikidy sy ny anti-panahy,",
        "3": "ny lehiben\u2019ny dimampolo, ny olo-manan-kaja, ny mpanolo-tsaina, ny mpampiasa herin\u2019ny maizina, ary ny olona mahay mibaiko bibilava.",
        "4": "Ankizilahy no hataoko ho andrianan\u2019izy ireo, ary fitondrana jadona no hanjaka eo aminy.",
        "5": "Dia samy ho lozabe amin\u2019ny namany avy ny olona. Ny zatovolahy hitratrevatreva amin\u2019ny lahiantitra, ary ny olon-tsotra hitratrevatreva amin\u2019ny olona tokony hohajaina.",
        "6": "Samy hisambotra ny rahalahiny ao an-tranon-drainy ny olona, ka hanao hoe: \u201cManana lamba fitafy ianao. Tokony ho mpitondra jadona eo aminay ianao, ka hiandraikitra an\u2019ity antontan-javatra rava ity.\u201d",
        "7": "Hiteny anefa izy amin\u2019izany andro izany hoe: \u201cTsy afaka ny ho mpitsabo fery aho, ary tsy misy sakafo na lamba fitafy ao an-tranoko. Koa tsy tokony hataonareo mpitondra jadona eo amin\u2019ny vahoaka aho.\u201d",
        "8": "Fa lavo i Jerosalema ary nianjera i Joda, satria nanohitra an\u2019i Jehovah tamin\u2019ny teniny sy ny ataony izy ireo, ka nikomy teo imason\u2019Ilay Be Voninahitra.",
        "9": "Na ny endrik\u2019izy ireo aza dia efa miampanga ny tenany. Lazain\u2019izy ireo ny fahotany izay toy ny an\u2019i Sodoma, fa tsy nafeniny. Lozan\u2019izy ireo, fa izy ihany no nitady loza ho an\u2019ny tenany!",
        "10": "Lazao hoe hahita soa ny olo-marina, satria hihinana ny vokatry ny asany izy.",
        "11": "Lozan\u2019ny ratsy fanahy! Hahita loza izy, fa hatsingerina aminy izay nataony!",
        "12": "Masiaka be amin\u2019ny oloko ireo mpanery azy hiasa, ary vehivavy no mifehy azy. Mampirenireny anareo ny mpitarika anareo, ry oloko, ary nataony tsy hitanareo ny lalana.",
        "13": "Mijoro mba hiady i Jehovah, ary mitsangana mba hamoaka didim-pitsarana hampiharina amin\u2019ireo firenena izy.",
        "14": "Hifandahatra amin\u2019ireo anti-panahy sy andrianan\u2019ny vahoakany i Jehovah, eo amin\u2019ny fitsarana. \u201cNodoranareo ny tanimboaloboka, ary ao an-tranonareo ny zavatra nalaina an-keriny tany amin\u2019ny olona ory.",
        "15": "Fa maninona no torotoroinareo toy izao ny oloko ary ampijalinareo mafy ny olona ory?\u201d, hoy i Jehovah Tompon\u2019ny tafika, ilay Tompo Fara Tampony.",
        "16": "Hoy koa i Jehovah: \u201cKoa satria lasa miavonavona ireo zanakavavin\u2019i Ziona, ary manalava tenda sy manao maso mambabo izy ireo rehefa mandeha, sady jejojejo famindra ka mampaneno ny korintsana eny an-tongony,",
        "17": "dia hataon\u2019i Jehovah feno takopery ny tampon-dohan\u2019ireo zanakavavin\u2019i Ziona, ary hataon\u2019i Jehovah mihanjahanja ny tampon-kandriny.",
        "18": "Amin\u2019izany andro izany dia hesorin\u2019i Jehovah ny haingon\u2019izy ireo: Ny rojokely haingon-tongotra, ny fehiloha, ny ravaka miendrika volana,",
        "19": "ny kavina, ny brasele, ny voaly,",
        "20": "ny saron-doha, ny rojon-tongotra, ny fehikibo, ny fitoeran-dranomanitra, ny akorandriaka ody fiaro,",
        "21": "ny peratra, ny kavin\u2019orona,",
        "22": "ny akanjo mihaja be, ny akanjo lava, ny akanjo ivelany, ny kitapom-bola,",
        "23": "ny fitaratra, ny akanjo anatiny, ny satroka lamba, * ary ny voaly lehibe.",
        "24": "\u201cFofona maimbo no ho solon\u2019ny hanitry ny menaka balsama, tady no ho solon\u2019ny fehikibo, loha sola no ho solon\u2019ny volo niangaliana fatratra, sikina lamba gony no ho solon\u2019ny akanjo lafo vidy, ary tomboka amin\u2019ny vy mahamay no ho solon\u2019ny hatsaran-tarehy.",
        "25": "Ho lavon-tsabatra ny lehilahy ao aminao, ary ho faty an\u2019ady ny olo-maherinao.",
        "26": "Hisaona sy halahelo ny vavahadin\u2019ny tan\u00e0na. Hofoanana daholo ny zavatra ao amin\u2019ilay tan\u00e0na, ary hitombina amin\u2019ny tany izy.\u201d"
    },
    "4": {
        "1": "Amin\u2019izany andro izany dia hisy vehivavy fito hihazona lehilahy iray, ka hiteny hoe: \u201cNy sakafonay ihany no hohaninay, ary ny lamba fitafinay ihany no hanaovanay, fa avelao fotsiny izahay hantsoina amin\u2019ny anaranao, mba tsy ho afa-baraka intsony.\u201d",
        "2": "Amin\u2019izany andro izany dia ho lasa ravaka sy voninahitra ny zavatra ataon\u2019i Jehovah mitsimoka, ary ny vokatry ny tany dia ho zavatra mampirehareha sy ho zavatra tsara tarehy ho an\u2019ireo sisa niangana tamin\u2019ny Israely.",
        "3": "Ary holazaina fa masina amin\u2019Andriamanitra ny sisa tavela ao Ziona sy ireo sisa tafajanona ao Jerosalema, dia izay voasoratra mba ho velona ao Jerosalema.",
        "4": "Hosasan\u2019i Jehovah ny zanakavavin\u2019i Ziona mba hanesorana ny dikiny, * ary hosasany hiala amin\u2019i Jerosalema ny ra nalatsaka tao, ka ny herin\u2019ny fitsarana sy ny herin\u2019ny fahatezerana mirehitra no hampiasainy amin\u2019izany.",
        "5": "Rehefa vitan\u2019i Jehovah izany, dia hanisy rahona sy setroka eo ambonin\u2019ny Tendrombohitra Ziona manontolo sy ny toerana fanaovana fivoriambe izy mandritra ny andro, ary fahazavan\u2019ny afo mirehitra kosa mandritra ny alina, fa hisy fialofana hanarona an\u2019ireo zavatra be voninahitra.",
        "6": "Ary hisy trano rantsankazo ho fialokalofana amin\u2019ny hafanana migaingaina, mandritra ny andro, sady ho fialofana sy fierena amin\u2019ny oram-baratra sy ny ranonorana."
    },
    "5": {
        "1": "Hanao hira ho an\u2019ny malalako aho, dia hira momba an\u2019ilay malalako sy ny tanimboalobony. Nanana tanimboaloboka teo amin\u2019ny tehezan-kavoana iray mahavokatra ny malalako.",
        "2": "Nasainy ny tany, nesoriny ny vato, ary voaloboka mena karazany tsara no namboleny teo. Nanorina tilikambo teo afovoany koa izy, ary nihady lavaka famiazam-boaloboka. Nanantena foana izy fa hamoa voaloboka tsara ilay tany, kanjo namoa voalobokadia.",
        "3": "\u201cKoa ankehitriny, mba tsarao aho sy ny tanimboaloboko, ry mponin\u2019i Jerosalema sy mponin\u2019i Joda!",
        "4": "Inona no mbola tokony ho natao tamin\u2019ny tanimboaloboko ka tsy efa nataoko? Mba nantenaiko hamoa voaloboka tsara izy, nefa nahoana no namoa voalobokadia?",
        "5": "Koa hampahafantariko anareo izay hataoko amin\u2019ny tanimboaloboko: Hesorina ny fefiny, hodorana izy, harodana ny tamboho vatony, ary hohitsakitsahina izy.",
        "6": "Hatokako ho toy ny zavatra efa potika izy, ka tsy hisy handrantsana na hiava azy. Dia tsilo sy ahidratsy no hiara-maniry aminy, ary tsy avelako handatsaka orana eo aminy ny rahona.",
        "7": "Fa ny taranak\u2019Israely no tanimboalobok\u2019i Jehovah Tompon\u2019ny tafika, ary ny mponin\u2019i Joda no tanimboly tena tiany. Nanantena foana izy fa hisy fitsarana ara-drariny, kanjo fandikan-dal\u00e0na no hitany! Fahamarinana no nantenainy, kanjo fitarainana no hitany!\u201d",
        "8": "Lozan\u2019izay tsy mitsahatra mampitombo ny isan\u2019ny tranony sy manangona saha maro be, hany ka tsy misy toerana malalaka intsony, fa ianareo irery sisa no monina eo amin\u2019ilay tany!",
        "9": "Reko i Jehovah Tompon\u2019ny tafika nianiana fa hisy trano maro hanjary higagan\u2019ny olona sy tsy hisy mponina, na dia lehibe sy tsara aza.",
        "10": "Na tanimboaloboka efatra hektara aza tsy hamokatra afa-tsy iray bata, * ary vokatra eran\u2019ny efaha * monja no ho azo avy amin\u2019ny voa afafy iray homera. *",
        "11": "Lozan\u2019izay mifoha maraina mba hitady toaka, sady misotro foana mandra-pahamaizin\u2019ny andro mba ho mamon-divay!",
        "12": "Ary misy harpa sy lokanga sy ampongatapaka sy sodina ary divay ao amin\u2019ny fanasan\u2019izy ireo, kanefa tsy ahoany ny zavatra ataon\u2019i Jehovah, ary tsy hitan\u2019izy ireo ny asan\u2019ny tanany.",
        "13": "Koa hatao sesitany ny oloko noho ny tsy fahalalany ahy. Ho fatin\u2019ny mosary ireo olona be voninahitra eo aminy, ary ho fatin\u2019ny hetaheta ny sarambaben\u2019olona.",
        "14": "Koa nohalalahin\u2019ny Fasana * ny toerany, ary nataony mitanatana izaitsizy ny vavany. Dia hivarina any izay mirenty ao an-tan\u00e0na sy ny vahoakany sy ny tabataban\u2019ny olona ary izay mifaly.",
        "15": "Ho lasa ambany ny olona, eny, hietry izy, ary haetry ny fiandranandran\u2019ny mason\u2019ny olona ambony.",
        "16": "Hisandratra kosa i Jehovah Tompon\u2019ny tafika noho ny fampiharany didim-pitsarana. Ary hanamasina ny tenany noho ny fanaovany ny rariny ilay tena Andriamanitra, eny, Ilay Masina.",
        "17": "Dia hiraoka ahitra toy ny eny an-kijana ny ondrilahy kely. Ary ny mpivahiny dia hihinana eny amin\u2019ny toerana aolo izay nitoeran\u2019ny biby nohatavezina fahiny.",
        "18": "Lozan\u2019ireo mitaritarika fahadisoana amin\u2019ny tadin\u2019ny tsy fahamarinana, sy mitaritarika fahotana toy ny amin\u2019ny tadin-tsarety,",
        "19": "dia ireo miteny hoe: \u201cAleo hataony haingana ny asany. Aleo ho tonga haingana izany, mba ho hitanay. Aleo ho tanteraka ny fikasan\u2019Ilay Masin\u2019ny Israely, mba ho fantatray!\u201d",
        "20": "Lozan\u2019izay milaza ny tsara hoe ratsy sy milaza ny ratsy hoe tsara! Lozan\u2019izay manolo ny maizina amin\u2019ny mazava sy manolo ny mazava amin\u2019ny maizina! Lozan\u2019izay manolo ny mangidy amin\u2019ny mamy sy manolo ny mamy amin\u2019ny mangidy!",
        "21": "Lozan\u2019izay mihevi-tena ho hendry sy mihevi-tena ho malina!",
        "22": "Lozan\u2019izay fatra-pisotro divay, sy izay mahery raha hampifangaro toaka,",
        "23": "ary izay manamarina ny ratsy fanahy mba hahazoana kolikoly, sady manaisotra amin\u2019ny olo-marina ny fahamarinany!",
        "24": "Toy ny vodivary levon\u2019ny lelafo sy ny ahitra maina izay kilan\u2019ny afo, dia toy izany koa fa ho toy ny fofona maimbo lo ny fakan\u2019izy ireo sy ny fotony, ary ho toy ny vovoka ny felany. Nanda ny lal\u00e0n\u2019i Jehovah Tompon\u2019ny tafika mantsy izy ireo, sady tsy niraharaha ny tenin\u2019Ilay Masin\u2019ny Israely.",
        "25": "Koa tezitra be amin\u2019ny olony i Jehovah, ka haninjitra ny tanany hamely azy. Hihorohoro ny tendrombohitra, ary ho toy ny fako eny afovoan-dalana ny fatin\u2019izy ireo. Noho izany faharatsiana rehetra izany, dia tsy mitony mihitsy ny fahatezerany, fa mbola maninjitra ny tanany ihany izy.",
        "26": "Ary nanangana tsato-kazo famantarana ho an\u2019ny firenena lehibe iray any lavitra izy, ka nisioka an\u2019ilay mipetraka any amin\u2019ny faran\u2019ny tany. Koa ho avy faingana tokoa izy io.",
        "27": "Tsy misy reraka eo aminy, na tafintohina, na rendremana, na matory. Tsy hivaha ny fehikibo eo amin\u2019ny andilany, ary tsy ho tapaka ny tadin-kapany.",
        "28": "Fa voaranitra ny zana-tsip\u00eckany, ary efa voaisy tady ny tsip\u00eckany rehetra. Ho mafy toy ny vatoafo ny kitron-tsoavaliny, ary hiriotra toy ny tafio-drivotra ny kodiaran-kalesiny.",
        "29": "Toy ny fieron\u2019ny liona ny fierony, eny, toy ny fieron\u2019ny liona tanora. Hierona izy, ary hosamboriny ny rembiny ka hoentiny soa aman-tsara, nefa tsy hisy mpamonjy.",
        "30": "Hierona amin\u2019ilay rembiny izy amin\u2019izany andro izany, ka ho toy ny firohondrohon\u2019ny ranomasina ny fierony. Ary hitazana an\u2019ilay tany ny olona ka hahita haizina mampitebiteby. Hihamaizina ny hazavana, noho ny orana milatsaka eo amin\u2019ilay tany."
    },
    "6": {
        "1": "Tamin\u2019ny taona nahafatesan\u2019i Ozia Mpanjaka no nahitako an\u2019i Jehovah nipetraka teo amin\u2019ny seza fiandrianana avo sy manerinerina. Ary nameno ny tempoly ny rebareban\u2019akanjony.",
        "2": "Nisy serafima nijoro teo amboniny. Samy nanana elatra enina avy izy ireo, ka ny roa nanaronany ny tarehiny, ny roa nanaronany ny tongony, ary ny roa nanidinany.",
        "3": "Ary nanao antso nifamalivaly izy ireo hoe: \u201cMasina, masina, masina i Jehovah Tompon\u2019ny tafika! Ahitana taratry ny voninahiny ny zava-drehetra mameno ny tany.\u201d",
        "4": "Dia nihovotrovotra ny tol\u00e0na teo amin\u2019ny tokonana, noho ny feon\u2019ilay niantso, ary feno setroka ilay trano.",
        "5": "Koa hoy aho: \u201cLozako! Maty aho fa olona maloto molotra, sady mitoetra eo amin\u2019ny vahoaka maloto molotra, nefa izaho nahita an\u2019ilay Mpanjaka, dia i Jehovah Tompon\u2019ny tafika.\u201d",
        "6": "Ary nanidina nankeo amiko ny iray tamin\u2019ireo serafima. Teny an-tanany dia nisy vainafo nalainy teo amin\u2019ny alitara, tamin\u2019ny alalan\u2019ny tandra.",
        "7": "Dia nokasihiny ny vavako, sady niteny izy hoe: \u201cEfa nikasika ny molotrao ity, ka afaka ny fahadisoanao ary voavela ny fahotanao.\u201d",
        "8": "Ary reko ny feon\u2019i Jehovah nanao hoe: \u201cIza no hirahiko? Iza no hisolo tena anay?\u201d Dia namaly aho hoe: \u201cInt\u1ef3 aho iraho!\u201d",
        "9": "Ary hoy izy: \u201cMandehana ka lazao amin\u2019ity firenena ity hoe: \u2018Handre foana ianareo, nefa tsy hahazo ny hevitr\u2019izany, ary hijery foana ianareo, nefa tsy hahazo fahalalana mihitsy.\u2019",
        "10": "Ataovy donto ny fon\u2019ity vahoaka ity, ataovy lalodalovana ny sofiny, ary ataovy miraikitra ny masony, mba tsy hahitan\u2019ny masony, na handrenesan\u2019ny sofiny, na hahalalan\u2019ny fony, na hiverenany ka hahazoany fanasitranana.\u201d",
        "11": "Ary hoy aho: \u201cMandra-pahoviana, Jehovah \u00f4?\u201d Dia hoy izy: \u201cMandra-paharavan\u2019ny tan\u00e0na, ka tsy hisy mponina intsony, sady tsy hisy olona intsony ao amin\u2019ireo trano, ary ho lao ny tany,",
        "12": "sy mandra-panaisotr\u2019i Jehovah ny olona ka handefasany azy any lavitra, ary mandra-pahalao ny afovoan\u2019ny tany.",
        "13": "Mbola hisy ampahafolony ihany anefa ho tavela ao, ary hatsipy ao anaty afo indray izany, toy ny hazobe sy hazo goavam-be, izay mbola misy fototra ihany rehefa kapaina. Ary ho taranaka masina ilay fotony.\u201d"
    },
    "7": {
        "1": "Ary tamin\u2019ny andron\u2019i Ahaza zanak\u2019i Jotama zanak\u2019i Ozia, mpanjakan\u2019ny Joda, dia niakatra hiady tamin\u2019i Jerosalema i Rezina mpanjakan\u2019i Syria sy Peka zanak\u2019i Remalia, mpanjakan\u2019ny Israely. Tsy naharesy azy anefa izy ireo.",
        "2": "Ary nisy nilaza tamin\u2019ny taranak\u2019i Davida hoe: \u201cMiantehitra amin\u2019i Efraima i Syria.\u201d Dia nipararetra ny fon\u2019ny mpanjaka sy ny fon\u2019ny vahoakany, eny, nipararetra toy ny hazo any an\u2019ala tsofin\u2019ny rivotra.",
        "3": "Ary hoy i Jehovah tamin\u2019i Isaia: \u201cMandehana re ianao sy Seara-jasoba zanakao lahy e, ka tsenao eo amin\u2019ny faran\u2019ny lakandranon\u2019ilay dobo ambony i Ahaza, eo amin\u2019ilay lalambe mankany amin\u2019ny sahan\u2019ny mpanasa lamba.",
        "4": "Dia lazao aminy hoe: \u2018Mitandrema tsara, ary aza manahy. Aza matahotra, ary aoka tsy ho ketraka ny fonao noho ny amin\u2019ireo tapa-porohana roa midonaka ireo, eny, noho ny amin\u2019ny fahatezerana mafin\u2019i Rezina mpanjakan\u2019i Syria sy ny zanak\u2019i Remalia.",
        "5": "Fa efa niray tetika hanisy ratsy anao i Syria miaraka amin\u2019i Efraima sy ny zanak\u2019i Remalia, ka nanao hoe:",
        "6": "\u201cAndao hiakatra hamely an\u2019i Joda, ka handrava azy sy hanagorobaka ny mandany sy hamabo azy, ary hanendry mpanjaka hafa hanjaka ao, dia ny zanak\u2019i Tabela.\u201d",
        "7": "\u201c\u2018Izao no nolazain\u2019i Jehovah Tompo Fara Tampony: \u201cTsy ho tanteraka izany, ary tsy hitranga.",
        "8": "Fa i Damaskosy no lohan\u2019i Syria, ary i Rezina no lohan\u2019i Damaskosy. Rehefa afaka dimy amby enimpolo taona monja, dia ho rava tsy ho firenena intsony i Efraima.",
        "9": "I Samaria no lohan\u2019i Efraima, ary ny zanak\u2019i Remalia no lohan\u2019i Samaria. Koa raha tsy mety mino ianareo, dia tsy haharitra ela.\u201d\u2019\u201d",
        "10": "Hoy koa i Jehovah tamin\u2019i Ahaza:",
        "11": "\u201cMangataha famantarana avy amin\u2019i Jehovah Andriamanitrao, ka ataovy lalina be toy ny toeran\u2019ny maty * izany, na avo toy ny lanitra.\u201d",
        "12": "Hoy anefa i Ahaza: \u201cTsy hangataka aho, sady tsy hitsapa toetra an\u2019i Jehovah.\u201d",
        "13": "Dia hoy ilay mpaminany: \u201cMba henoy kely izao, ry taranak\u2019i Davida \u00f4! Tsy ampy anareo angaha ny manasatra olona, no mbola manasatra an\u2019Andriamanitro koa ianareo?",
        "14": "Koa hanome famantarana ho anareo i Jehovah: Ho bevohoka ny tovovavy ka hiteraka zazalahy, ary ny anarany hataony hoe Imanoela.",
        "15": "Raha mbola tsy hain\u2019ilay zazalahy akory ny mand\u00e0 ny ratsy sy mifidy ny tsara, dia efa hihinana dibera sy tantely izy.",
        "16": "Fa raha mbola tsy hainy akory ny mand\u00e0 ny ratsy sy mifidy ny tsara, dia efa hilaozana tanteraka ny tanin\u2019ireo mpanjaka roa maharaiki-tahotra mafy anao ireo.",
        "17": "Ary hataon\u2019i Jehovah ho tonga aminao sy ny vahoakanao ary ny ankohonan-drainao ny andro izay mbola tsy nisy toa azy, hatramin\u2019ny fotoana nisarahan\u2019i Efraima tamin\u2019i Joda ka hatramin\u2019izao, dia ny andro hanafihan\u2019ny mpanjakan\u2019i Asyria.",
        "18": "\u201cAry amin\u2019izany andro izany i Jehovah dia hisioka an\u2019ireo lalitra any amin\u2019ny faran\u2019ireo lakandranon\u2019i Neily any Ejipta sy ireo tantely any amin\u2019ny tanin\u2019i Asyria.",
        "19": "Dia ho tonga ireny, ka samy hitoetra eny amin\u2019ny lohasaha falehan-driaka misy hantsam-be, sy any an-tsefatsefaky ny harambato, sy eny amin\u2019ny kirihitra feno tsilo rehetra, ary eny amin\u2019ny toerana rehetra misy rano fisotroam-biby.",
        "20": "\u201cAmin\u2019izany andro izany, dia hampiasain\u2019i Jehovah hanaratana ny loha sy ny volon-tongotra ny hareza nohofana tany amin\u2019ny faritry ny Renirano, dia ny mpanjakan\u2019i Asyria. Hesorina tanteraka amin\u2019iny koa ny volombava.",
        "21": "\u201cAmin\u2019izany andro izany, dia vantotr\u2019ombivavy iray sy ondry roa no harovan\u2019ny olona tsy ho faty.",
        "22": "Noho ny habetsahan\u2019ny ronono, dia hihinana dibera ny olona, satria tsy hisy afa-tsy dibera sy tantely no hohanin\u2019izay sisa miangana eo amin\u2019ilay tany.",
        "23": "\u201cAmin\u2019izany andro izany, dia tsilo sy ahidratsy fotsiny no haniry eny amin\u2019ny toerana rehetra nisy foto-boaloboka arivo, izay nitentina farantsa volafotsy arivo.",
        "24": "Hitondra zana-tsip\u00ecka sy tsip\u00ecka izay olona hankany, satria ho rakotra tsilo sy ahidratsy ilay tany manontolo.",
        "25": "Ary tsy halehanao intsony ny tendrombohitra rehetra izay efa nisy niava tamin\u2019ny angady, noho ny tahotrao ny tsilo sy ahidratsy. Dia ho lasa toerana hamelana ny omby hikarenjy izany, sady hohitsakitsahin\u2019ny ondry.\u201d"
    },
    "8": {
        "1": "Ary hoy i Jehovah tamiko: \u201cMak\u00e0 takela-kazo lehibe ka izao no soraty amin\u2019ny penina * tsotra: \u2018Mahera-salala-hasi-baza.\u2019",
        "2": "Koa aoka aho homena fanamarinana avy amin\u2019ny vavolombelona mendri-pitokisana, dia i Oria mpisorona sy Zakaria zanak\u2019i Jeberekia.\u201d",
        "3": "Ary nanao firaisana tamin\u2019ilay mpaminanivavy aho. Dia bevohoka izy ka niteraka zazalahy. Ary hoy i Jehovah tamiko: \u201cAtaovy hoe Mahera-salala-hasi-baza ny anarany,",
        "4": "fa raha mbola tsy mahay miantso \u2018Dada\u2019 sy \u2018Neny\u2019 ilay zaza, dia hoentin\u2019ny olona eo anatrehan\u2019ny mpanjakan\u2019i Asyria ny fananan\u2019i Damaskosy sy ny zavatra nobaboina tany Samaria.\u201d",
        "5": "Hoy koa i Jehovah tamiko:",
        "6": "\u201cKoa satria nolavin\u2019ity vahoaka ity ny ranon\u2019i Siloa izay misonon\u00f2ka, ary faly izy ireo noho ny amin\u2019i Rezina sy ny zanak\u2019i Remalia,",
        "7": "dia hampiakarin\u2019i Jehovah hamely azy ny rano be mahery fiavy avy any amin\u2019ny Renirano, dia ny mpanjakan\u2019i Asyria sy ny voninahiny rehetra. Ho tondraka hihoatra ny morony rehetra izy.",
        "8": "Dia hamakivaky an\u2019i Joda izy, ka hanafotra azy. Mbola hiroso ihany izy ka hisondrotra hatreny am-bozona. Ary ny fivelaran\u2019ny elany dia handrakotra ny sakan\u2019ny taninao, ry Imanoela \u00f4!\u201d",
        "9": "Asio izy ireo, ry firenena \u00f4! Ho montsamontsana koa anefa ianareo. Mihainoa ianareo rehetra any lavitra any! Ataovy vonona ny fiadianareo, nefa ianareo ho montsamontsana ihany! Ataovy vonona ny fiadianareo, nefa ianareo ho montsamontsana ihany!",
        "10": "Manaova tetika, nefa ho rava izany! Mitenena, nefa tsy ho tanteraka izany, satria momba anay Andriamanitra!",
        "11": "Fa nihazona ahy ny tana-maherin\u2019i Jehovah, ary mba hisakanana ahy tsy hanaraka ny ataon\u2019ity firenena ity dia hoy izy:",
        "12": "\u201cAza miteny hoe: \u2018Andao hikomy!\u2019, isaky ny miteny ity vahoaka ity hoe: \u2018Andao hikomy!\u2019 Ary aza matahotra na mihorohoro amin\u2019izay zavatra atahorany.",
        "13": "I Jehovah Tompon\u2019ny tafika irery no tokony ho masina aminareo. Izy no tokony hatahoranareo, ary Izy no tokony hahatonga anareo hihorohoro.\u201d",
        "14": "Dia ho toerana masina Izy, nefa koa ho vato mahatafintohina sy vatolampy mahalavo ho an\u2019ny fanjakana roan\u2019ny Israely, sady ho vela-pandrika sy fandrika ho an\u2019ny mponin\u2019i Jerosalema.",
        "15": "Koa maro amin\u2019izy ireo no ho tafintohina sy ho lavo sy ho potipotika, ary ho voafandrika sy ho voasambotra.",
        "16": "Ahor\u00f2ny ny taratasy fanamarinana, ary asio tombo-kase ny lal\u00e0na eo amin\u2019ny mpianatro!",
        "17": "Ary izaho hiandry an\u2019i Jehovah, izay manafina ny tavany tsy ho hitan\u2019ny taranak\u2019i Jakoba. Dia hanantena Azy aho.",
        "18": "Indreto izaho sy ireo zaza nomen\u2019i Jehovah ahy! Famantarana sy fahagagana eo amin\u2019ny Israely izahay, eny, famantarana sy fahagagana avy amin\u2019i Jehovah Tompon\u2019ny tafika izay mitoetra eo amin\u2019ny Tendrombohitra Ziona.",
        "19": "Mety hisy hiteny aminareo hoe: \u201cManontania mpamoha angatra na olona itoeran\u2019ny fanahy mpilaza ny hoavy, izay samy manao feom-boronkely sy mibitsibitsika.\u201d Tsy ny Andriamaniny anefa ve no tokony hanontaniany? Ny maty indray ve no hanontaniana mba hahasoa ny velona?",
        "20": "Ao amin\u2019ny lal\u00e0na sy ny teny fanamarinana ihany! Hamerimberina izany teny izany tokoa izy ireo, nefa tsy hahazo ny fahazavan\u2019ny maraina.",
        "21": "Ary samy hivezivezy ao amin\u2019ilay tany ny olona efa ory sady noana. Koa satria noana izy sady tezitra, dia hozoniny ny mpanjakany sy ny Andriamaniny. Ary hiandrandra ny lanitra izy.",
        "22": "Rehefa hiondrika hijery ny tany anefa izy, dia hahita fahoriana sy haizina sy haizim-pito sy fotoan-tsarotra ary andro manjombona tsy misy mangirana."
    },
    "9": {
        "1": "Ny haizina ao amin\u2019ilay tany anefa, dia tsy ho toy ny tamin\u2019ny fotoam-pahoriana, tamin\u2019ny andro fahiny izay nanaovana tsinontsinona ny tanin\u2019i Zebolona sy ny tanin\u2019i Naftaly. Tat\u1ef3 aoriana dia nomem-boninahitra ihany ny tanin\u2019izy ireo, izany hoe ilay lalana amoron-dranomasina any amin\u2019ny faritr\u2019i Jordana, dia i Galilian\u2019ireo hafa firenena.",
        "2": "Koa nahita hazavana lehibe ny olona nandeha tao amin\u2019ny haizina, ary niposahan\u2019ny hazavana ireo nitoetra tao amin\u2019ny tanin\u2019ny haizim-pito.",
        "3": "Nataonao be mponina ilay firenena, ary nataonao lehibe ny fifaliany. Nifaly teo anatrehanao izy ireo, toy ny olona mifaly amin\u2019ny fotoam-pijinjana sy toy ireo mifaly eo am-pizarana zavatra azo babo.",
        "4": "Fa toy ny tamin\u2019ny andron\u2019ny Midianina, dia hopotipotehinao ny zioga nentin\u2019izy ireo, sy ny tsorakazo nikapohana ny sorony, eny, ny tehina nampiasain\u2019ireo nanery azy hiasa.",
        "5": "Hatao kitay ny baotin\u2019ireo olona mirodorodo mampihovotrovotra ny tany, sy ny lamba fitafiny mihosin-dra.",
        "6": "Fa misy zaza teraka ho antsika, zazalahy no homena antsika, ary ho eo an-tsorony ny fahefan\u2019andriana. Ny anarany dia hatao hoe Mpanolo-tsaina Mahagaga, Andriamanitra Mahery, Ray Mandrakizay, Andrianan\u2019ny Fiadanana.",
        "7": "Tsy hanam-pahataperana izany fahefana lehibe ananany izany ary tsy hisy farany koa ny fiadanana, eo amin\u2019ny seza fiandrianan\u2019i Davida sy ny fanjakany. Ho mafy orina izy io, ary ny rariny sy ny hitsiny no hampitoetra azy, manomboka izao ka hatramin\u2019ny fotoana tsy voafetra. Ny hafanam-pon\u2019i Jehovah Tompon\u2019ny tafika no hanatanteraka izany.",
        "8": "Nandefa teny fanamelohana an\u2019i Jakoba i Jehovah, ary nihatra tamin\u2019i Israely izany.",
        "9": "Ary hahalala izany ny vahoaka manontolo, dia i Efraima sy ny mponin\u2019i Samaria, noho izy ireo nirehareha sy nanivaiva, ka nilaza hoe:",
        "10": "\u201cBiriky no rava, fa vato voapaika kosa no hanorenanay. Aviavidia no nokapaina, fa hazo sedera kosa no hanoloanay azy.\u201d",
        "11": "Hasandratr\u2019i Jehovah hamely azy ny fahavalon\u2019i Rezina, ary hampirisihiny ny fahavalon\u2019ny Israely,",
        "12": "dia i Syria avy any atsinanana sy ny Filistinina avy any aoriana, izay nanoka-bava handrapaka ny Israely. Noho izany faharatsiana rehetra izany, dia tsy mitony mihitsy ny fahatezerany, fa mbola maninjitra ny tanany ihany Izy.",
        "13": "Tsy niverina tamin\u2019Ilay namely azy ny vahoaka, sady tsy nitady an\u2019i Jehovah Tompon\u2019ny tafika.",
        "14": "Koa hotapahin\u2019i Jehovah tsy ho eo amin\u2019ny Israely, ao anatin\u2019ny iray andro, ny loha sy ny rambo mbamin\u2019ny tsimoka sy ny harefo.",
        "15": "Ny olo-manan-kaja efa zokiolona no loha, ary ny mpaminany milaza lainga no rambo.",
        "16": "Ny mpitarika an\u2019ity vahoaka ity ihany no mampirenireny azy, ka very hevitra ireo olona tarihina.",
        "17": "Koa tsy ho faly amin\u2019ny tovolahin\u2019izy ireo i Jehovah, sady tsy hamindra fo amin\u2019ny kamboty ray sy ny mpitondratena. Fa mpivadi-pinoana daholo izy ireo sady mpanao ratsy, ary miboiboika hadalana ny vava rehetra. Noho izany faharatsiana rehetra izany, dia tsy mitony mihitsy ny fahatezerany, fa mbola maninjitra ny tanany ihany Izy.",
        "18": "Midedadeda toy ny afo ny faharatsiana, ka hataony kila ny tsilo sy ny ahidratsy. Ho azony koa ny kirihitrala, ka hataony misavoana toy ny setroka mitambolimbolina.",
        "19": "Mirehitra ny tany noho ny fahatezeran\u2019i Jehovah Tompon\u2019ny tafika, ary hatao kitay ny olona. Tsy hisy haneho fangorahana na amin\u2019ny rahalahiny aza.",
        "20": "Hotetehiny ny ao ankavanana nefa ho noana ihany izy, ary hohaniny ny ao ankavia nefa tsy ho voky izy. Samy hihinana ny nofon-tsandriny izy ireo,",
        "21": "ka i Manase hihinana an\u2019i Efraima, ary i Efraima hihinana an\u2019i Manase. Ary hiara-mamely an\u2019i Joda izy ireo. Noho izany faharatsiana rehetra izany, dia tsy mitony mihitsy ny fahatezerany, fa mbola maninjitra ny tanany ihany Izy."
    },
    "10": {
        "1": "Lozan\u2019izay mamoaka fitsipika mampidi-doza, sy izay tsy mitsahatra manoratra didy mampahory,",
        "2": "mba hisakanana ny mahantra tsy ho eo amin\u2019ny fitsarana, sy mba tsy hanomezana rariny an\u2019ireo ory eo amin\u2019ny vahoakako, sy mba hakana ny mpitondratena ho babo, ary mba handrobana ny kamboty ray!",
        "3": "Koa ahoana no hataonareo rehefa tonga ny andro hifantohana aminareo, sy rehefa tonga ny fandravana avy any lavitra? Any amin\u2019iza ianareo no handositra hitady fanampiana, ary havelanareo aiza ny voninahitrareo?",
        "4": "Tsy maintsy hihohoka ao ambanin\u2019ireo voafonja ianareo, sady ho lavo ao ambanin\u2019ireo voavono. Noho izany faharatsiana rehetra izany, dia tsy mitony mihitsy ny fahatezerany, fa mbola maninjitra ny tanany ihany Izy.",
        "5": "\u201cJereo ny Asyrianina izay tsorakazon\u2019ny fahatezerako! Ary ny tehina eny an-tanany no hoentiko hanamelohana.",
        "6": "Hirahiko hamely firenena mpivadi-pinoana izy, ary hodidiako hamely an\u2019ilay vahoaka iharan\u2019ny fahatezerako, mba hamaboany zavatra maro sy handrobany zavatra be dia be, ary hanosihoseny azy toy ny fanosihosy fotaka eny an-dalambe.",
        "7": "Na tsy toy izany aza izy dia ho voatosika hanao izany ihany, ary na tsy toy izany aza ny fony dia hanao tetika ihany izy, satria efa ao am-pony ny handringana sy ny handripaka firenena maro.",
        "8": "Hilaza mantsy izy hoe: \u2018Tsy mpanjaka koa angaha ireo andrianako?",
        "9": "Tsy tahaka an\u2019i Karkemisy ihany ve i Kalno? Tsy tahaka an\u2019i Arpada ihany ve i Hamata? Ary tsy tahaka an\u2019i Damaskosy ihany ve i Samaria?",
        "10": "Azon\u2019ny tanako ireo fanjakan\u2019ny andriamanitra tsy misy dikany, izay nanana sary sokitra maro kokoa noho ireo any Jerosalema sy Samaria.",
        "11": "Koa tsy toy ny nataoko tamin\u2019i Samaria sy ny andriamaniny tsy misy dikany ihany ve no hataoko koa amin\u2019i Jerosalema sy ny sampiny?\u2019",
        "12": "\u201cRehefa vitan\u2019i Jehovah daholo ny asany eo amin\u2019ny Tendrombohitra Ziona sy any Jerosalema, dia hataoko ampamoaka ny mpanjakan\u2019i Asyria, noho izy manivaiva sy miandranandrana manambony tena.",
        "13": "Fa hoy izy: \u2018Amin\u2019ny herin-tsandriko sy ny fahendreko no hanaovako zavatra, satria manam-pahalalana aho. Ary hanafoana ny sisin-tanin\u2019ireo firenena aho, sady handroba ny zavatra nangoniny, ka handavo ny mponina toy ny ataon\u2019ny lehilahy mahery.",
        "14": "Toy ny fak\u00e0na tranom-borona no hakako ny haren\u2019ireo firenena, ary toy ny fanangon\u2019ny olona ny atody tavela ao no hanangonako ny tany manontolo. Dia tsy hisy ho afaka hikopak\u2019elatra na hanoka-bava na hikiakiaka.\u2019\u201d",
        "15": "Ny famaky ve dia hanandra-tena ho ambony noho izay mikapa aminy? Ny tsofa ve dia hihevi-tena ho ambony noho izay manatsofa aminy? Ny tehina indray ve no hanakipilipily an\u2019ilay manainga azy? Sa ny tsorakazo no hanainga an\u2019izay mitazona azy?",
        "16": "Koa handefa aretina mankahia any amin\u2019ireo Asyrianina matavy i Jehovah Tompon\u2019ny tafika, ilay tena Tompo. Ary hisy zavatra hirehitra toy ny firehitry ny afo eo ambanin\u2019ny voninahitr\u2019i Asyria.",
        "17": "Ho lasa afo ilay Fahazavan\u2019ny Israely, ary ho lelafo Ilay Masiny. Hirehitra midedadeda izy io, ka holevoniny ao anatin\u2019ny iray andro ny ahidratsy sy ny tsilon\u2019i Asyria.",
        "18": "Hofoanany tanteraka ny voninahitry ny alan\u2019i Asyria sy ny saham-boankazony, ka hitsonika toy ny olona marary.",
        "19": "Hazo vitsy kely sisa no ho tavela any an\u2019alany, ka na ankizilahikely aza dia hahasoratra ny isany.",
        "20": "Amin\u2019izany andro izany, dia tsy hiantehitra intsony amin\u2019ilay namely azy ny sisa tavela amin\u2019i Israely, sy ny sisa miangana amin\u2019ny taranak\u2019i Jakoba. Fa i Jehovah Ilay Masin\u2019ny Israely kosa no tena hianteheran\u2019izy ireo.",
        "21": "Hisy sisa tavela hiverina amin\u2019ilay Andriamanitra Mahery, dia ireo sisa amin\u2019i Jakoba.",
        "22": "Fa na maro toy ny fasika any an-dranomasina aza ny olonao, ry Israely, dia ny sisa amin\u2019izy ireo ihany no hiverina. Ho avy toy ny safodrano ny fandripahana efa voatendry, ary ho ara-drariny izany,",
        "23": "satria hahatonga fandripahana sy hampihatra didim-pitsarana hentitra eo amin\u2019ilay tany manontolo i Jehovah Tompon\u2019ny tafika, ilay Tompo Fara Tampony.",
        "24": "Koa izao no nolazain\u2019i Jehovah Tompon\u2019ny tafika, ilay Tompo Fara Tampony: \u201cRy oloko mitoetra any Ziona! Aza matahotra noho ny amin\u2019ny Asyrianina izay namely anareo tamin\u2019ny tsorakazo, sady nanainga ny tehiny hamelezana anareo toy ny nataon\u2019i Ejipta.",
        "25": "Fa tsy ho ela dia ho tanteraka ny fanamelohana, ary hihatra amin\u2019izy ireo ny fahatezerako ka handany azy.",
        "26": "Ary i Jehovah Tompon\u2019ny tafika dia hanambana azy amin\u2019ny karavasy, toy ny tamin\u2019ny fotoana naharesy ny Midianina, teo akaikin\u2019ny harambaton\u2019i Oreba. Ho eo ambony ranomasina ny tehiny, ary hingainy toy ny nataony tamin\u2019i Ejipta izany.",
        "27": "\u201cAmin\u2019izany andro izany, dia hiala tsy ho eo an-tsorokao ny entana nampitondrain\u2019i Asyria, ary hiala tsy ho eo am-bozonao ny ziogany ka ho tapatapaka, noho ny fisian\u2019ny menaka.\u201d",
        "28": "Tonga tao Aiata i Asyria, ary nandalo an\u2019i Migrona. Dia napetrany tao Mikmasy ny fitaovany.",
        "29": "Ary nandeha teo amin\u2019ny toerana fiampitana izy, ka natory tao Geba. Mihorohoro i Rama, ary mandositra i Gibean\u2019i Saoly.",
        "30": "Miantsoantsoa, ry zanakavavin\u2019i Galima! Mihainoa, ry Laisy! Miantsoantsoa ianao, ry Anatota, izay ampahorina!",
        "31": "Mandositra i Madmena, ary mitady fialofana ny mponin\u2019i Gebima.",
        "32": "Hijanona ao Noba i Asyria raha mbola antoandro ny andro. Hambanany amin\u2019ny tanany ny tendrombohitr\u2019i Ziona zanakavavy, dia ilay havoanan\u2019i Jerosalema.",
        "33": "I Jehovah Tompon\u2019ny tafika, ilay tena Tompo, dia hanapaka an\u2019ireo sampana ka hampidaraboka azy mafy. Hokapaina ireo hazo avo, ary hietry ny olona ambony.",
        "34": "Nokapainy tamin\u2019ny fitaovana vy ny kirihitrala, ary hisy mahery handavo an\u2019i Libanona."
    },
    "11": {
        "1": "Hisy rantsana hitsiry avy amin\u2019ny foto-kazon\u2019i Jese, ary hisy tsimoka hipoitra avy amin\u2019ny fakany ka hamokatra.",
        "2": "Hitoetra eo aminy ny fanahin\u2019i * Jehovah, dia fanahy manome fahendrena sy fahiratan-tsaina sy torohevitra sy hery sy fahalalana, ary tahotra an\u2019i Jehovah.",
        "3": "Hahafaly azy ny fahatahorana an\u2019i Jehovah. Tsy hitsara araka izay hitan\u2019ny masony fotsiny izy, na hananatra araka izay ren\u2019ny sofiny,",
        "4": "fa araka ny rariny no hitsarany ny mahantra, ary araka ny hitsiny no hananarany ny olona ho tombontsoan\u2019ny mpandefitra eto an-tany. Hikapoka ny tany amin\u2019ny tehin\u2019ny vavany izy, ary izay aloaky ny vavany * no hamonoany ny ratsy fanahy ho faty.",
        "5": "Fehikibo eo amin\u2019ny andilany ny fahamarinana, ary fehikibo anaovany koa ny tsy fivadihana.",
        "6": "Dia hiaraka tsindraindray ny zanak\u2019ondry sy ny amboadia, hatoritory hiaraka amin\u2019ny zanak\u2019osy ny leopara, ary hiaraka daholo ny zanak\u2019omby sy ny liona tanora ary ny biby nohatavezina, ka ankizilahikely no hitarika azy ireo.",
        "7": "Hiara-misakafo ny ombivavy sy ny orsa, ary hiara-matoritory ny zanany. Na ny liona aza hihina-mololo toy ny omby.",
        "8": "Hilalao eo amin\u2019ny lavaky ny k\u00f4br\u00e0 ny zaza minono, ary ny zaza nisara-nono dia hametraka ny tanany eo amin\u2019ny lavaky ny bibilava misy poizina.",
        "9": "Tsy handratra na hanimba eran\u2019ny tendrombohitro masina izy ireo, satria ho feno fahalalana an\u2019i Jehovah ny tany, toy ny anaronan\u2019ny rano ny fanambanin\u2019ny ranomasina.",
        "10": "Amin\u2019izany andro izany dia hisy fakan\u2019i Jese hitsangana ho toy ny tsato-kazo famantarana ho an\u2019ireo firenena. Izy no hotadiavin\u2019ireo firenena ka hanontaniany, ary ho be voninahitra ny toeram-ponenany.",
        "11": "Amin\u2019izany andro izany dia hanome tanana indray i Jehovah, eny, hanao izany fanindroany izy, mba hanangonany ny olony sisa niangana, avy any Asyria sy Ejipta sy Patrosa sy Kosy sy Elama sy Sinara sy Hamata ary avy any amin\u2019ireo nosin-dranomasina.",
        "12": "Ary hanangana tsato-kazo famantarana ho an\u2019ireo firenena izy ka hanangona an\u2019ireo Israelita niparitaka. Dia hangoniny avy any amin\u2019ny vazan-tany efatra ny mponin\u2019i Joda izay niely.",
        "13": "Dia tsy hialona intsony i Efraima, ary haripaka ireo mankahala an\u2019i Joda. I Efraima tsy hialona an\u2019i Joda, ary i Joda tsy hankahala an\u2019i Efraima.",
        "14": "Dia hanidina ho any amin\u2019ny tehezan-kavoanan\u2019ny Filistinina any andrefana izy ireo, ka hiaraka handroba an\u2019ireo zanaky ny Atsinanana. Amin\u2019i Edoma sy Moaba no haninjiran\u2019izy ireo ny tanany, ary ny taranak\u2019i Amona no hofeheziny.",
        "15": "Koa hohamainin\u2019i Jehovah ny helodranomasin\u2019i Ejipta, ary hambanany amin\u2019ny tanany sy amin\u2019ny rivotra mahamay ny Renirano. Dia hamely an\u2019ireo sampany fito izy, ary ny olona dia hampandehaniny tsy miala kapa.",
        "16": "Ary hisy lalambe avy any Asyria ho an\u2019ny olony sisa miangana, izay sisa tavela, toy ny nisian\u2019ny lalambe ho an\u2019ny Israely tamin\u2019ny andro nivoahany avy tany Ejipta."
    },
    "12": {
        "1": "Hiteny toy izao ianao amin\u2019izany andro izany: \u201cHisaotra anao aho, Jehovah \u00f4, satria na dia tezitra be tamiko aza ianao, dia nitony ihany ny fahatezeranao, ary nampionona ahy ianao.",
        "2": "Andriamanitra no mpamonjy ahy. Hatoky aho ka tsy hatahotra, satria i Jah * Jehovah no tanjako sy heriko, ary izy no mpamonjy ahy.\u201d",
        "3": "Amim-pifaliana no hanovozanareo rano ao amin\u2019ny loharanon\u2019ny famonjena.",
        "4": "Hiteny toy izao koa ianareo amin\u2019izany andro izany: \u201cMisaora an\u2019i Jehovah, rey olona! Miantsoa ny anarany. Ampahafantaro an\u2019ireo firenena ny zavatra nataony. Ambarao fa misandratra ny anarany.",
        "5": "Manaova hira fiderana ho an\u2019i Jehovah, fa lehibe tokoa ny zavatra nataony, ary ambara eran-tany izany.",
        "6": "\u201cMihorakoraha sy mihobia, ry mponin\u2019i Ziona, fa Ilay Masin\u2019ny Israely dia lehibe eo anivonareo.\u201d"
    },
    "13": {
        "1": "Ny fanamelohana an\u2019i Babylona, tao amin\u2019ny fahitana azon\u2019i Isaia zanak\u2019i Amoza:",
        "2": "\u201cManang\u00e0na tsato-kazo famantarana eo amin\u2019ny tendrombohitra mangadihady. Dia antsoy izy ireo, ka hofahofao tanana mba hidirany eo amin\u2019ny fidiran\u2019ny olona ambony.",
        "3": "Nanome baiko an\u2019ireo nohamasiniko aho, ary nantsoiko mba hampihatra ny fahatezerako ireo olo-maheriko, dia ireo dibo-kafaliana indrindra.",
        "4": "Injay ny feon\u2019ny vahoaka any an-tendrombohitra, toy ny fitabataban\u2019ny vahoaka be! Injay ny tabataban\u2019ireo fanjakana, dia ireo firenena voangona! Angonin\u2019i Jehovah Tompon\u2019ny tafika ireo miaramila mpiady.",
        "5": "Tonga avy any an-tany lavitra, eny, avy any amin\u2019ny faravodilanitra i Jehovah sy ny fitaovam-piadiana fanamelohany, mba handrava ny tany manontolo.",
        "6": "\u201cMidradradradr\u00e0, rey olona, fa akaiky ny andron\u2019i Jehovah! Ho avy toy ny fandrobana ataon\u2019ilay Mahery Indrindra izany.",
        "7": "Koa hiraviravy tanana ny rehetra, ary hihorohoro daholo ny fon\u2019ny olombelona mety maty.",
        "8": "Ho very hevitra ny olona. Ho tratran\u2019ny fanintona izy ireo sady hanaintaina toy ny mihetsi-jaza, eny, hanaintaina toy ny vehivavy efa hiteraka. Hifampijery izy ireo sady ho gagagaga, ary hivaloarika ny tarehiny.",
        "9": "\u201cHo avy ny andron\u2019i Jehovah, izay andro feno fisafoahana sy fahatezerana tsy azo ivalozana, mba hahatonga an\u2019ilay tany higagan\u2019ny olona, sy mba handripahana ny mpanota tsy ho ao intsony.",
        "10": "Tsy hampamirapiratra ny hazavany ny kintana eny amin\u2019ny lanitra sy ireo antokon-kintana Kesila. Vao miposaka ny masoandro dia efa maizina, ary tsy hampamirapiratra ny hazavany ny volana.",
        "11": "Dia hatsingeriko amin\u2019ny tany ny faharatsiany, ary hatsingeriko amin\u2019ny ratsy fanahy ny fahadisoany. Hatsahatro koa ny fireharehan\u2019izay sahisahy ratsy, ary haetriko ny fiandranandran\u2019ny mpitondra jadona.",
        "12": "Hataoko vitsy kokoa noho ny volamena voadio tsy fahita firy ny olona, ary ny olombelona ho vitsy kokoa noho ny volamena avy any Ofira izay tsy fahita firy.",
        "13": "Koa hataoko mihorohoro ny lanitra ary hihovotrovotra hiala amin\u2019ny toerany ny tany, noho ny fisafoahan\u2019i Jehovah Tompon\u2019ny tafika, amin\u2019ny andro hampiharany ny fahatezerany mirehitra.",
        "14": "Ho toy ny gazela noroahina sy ny andian\u2019ondry tsy misy manangona izy ireo, ka samy hody any amin\u2019ny fireneny avy, ary samy handositra any amin\u2019ny taniny avy.",
        "15": "Ho voatrobaka izay rehetra hita ao, ary ho lavon-tsabatra izay rehetra tratra ao.",
        "16": "Ny zanany hotorotoroina eo imasony, ny tranony horobaina, ary ny vadiny hovetavetaina.",
        "17": "\u201cKoa hoentaniko hamely azy ireo ny Medianina, izay tsy miraharaha volafotsy sady tsy tia volamena.",
        "18": "Dia hotorotoroin\u2019izy ireo amin\u2019ny tsip\u00ecka ny tovolahy. Ny aloaky ny kibo tsy hananany antra, ary ny ankizy tsy hangorahany.",
        "19": "Dia ho rava toy ny nanaovan\u2019Andriamanitra an\u2019i Sodoma sy Gomora i Babylona, ilay ravak\u2019ireo fanjakana, ilay hatsaran-tarehin\u2019ny Kaldeanina sy reharehany.",
        "20": "Tsy honenana intsony izy, ary tsy hisy toerana ho azy intsony hatramin\u2019ny taranaka fara mandimby. Tsy hanangana ny tranolainy any ny Arabo, ary tsy hisy mpiandry ondry hampandry ny andian\u2019ondriny any.",
        "21": "Any no handrian\u2019ny biby mpirenireny eny amin\u2019ny faritra karakaina, ary ho feno vorondolo lehibe ireo trano. Any koa no honenan\u2019ny aotirisy, ary hisy demonia miendrika osy hitsambikimbikina any.",
        "22": "Hinaonaona eny amin\u2019ny tilikambo fonenana ny alikadia, ary ny bibilava ngezabe no ho ao amin\u2019ireo lapa kanto. Efa akaiky ny fotoana fanamelohana azy, ka tsy hohalavaina ny androny.\u201d"
    },
    "14": {
        "1": "Fa hamindra fo amin\u2019i Jakoba i Jehovah, ary mbola hifidy ny Israely ihany izy. Dia hataony mandry feizay eo amin\u2019ny taniny izy ireo, ary hiaraka amin\u2019izy ireo ny mpivahiny ka hifikitra amin\u2019ny taranak\u2019i Jakoba.",
        "2": "Hoentin\u2019ny hafa firenena izy ireo ka hampodiny any aminy. Ary hataon\u2019ny taranak\u2019Israely ho mpanompolahiny sy mpanompovaviny any amin\u2019ny tanin\u2019i Jehovah izy ireo. Dia ho lasa mpamabo an\u2019ireo namabo azy ny taranak\u2019Israely, ka hifehy an\u2019ireo nanery azy hiasa.",
        "3": "Amin\u2019ny andro hampitsaharan\u2019i Jehovah ny fahorianao sy ny tebitebinao ary ny fanandevozana mafy nampanaovina anao,",
        "4": "dia ataovy izao teny fanarabiana ny mpanjakan\u2019i Babylona izao: \u201cOadray! Nitsahatra tsy nanery ny olona hiasa intsony angaha izato izy, ka nitsahatra ny fampahoriana!",
        "5": "Notapahin\u2019i Jehovah ny tsorakazon\u2019ny ratsy fanahy sy ny tehin\u2019ny mpitondra,",
        "6": "izay tsy mitsahatra mikapoka an\u2019ireo vahoaka amim-pahatezerana, sy mamolaka an\u2019ireo firenena amim-pahavinirana ka manenjika azy tsy misy farany.",
        "7": "Nanjary nilamina ny tany manontolo, ka mandry feizay. Koa mifaly sy mihoby ny olona.",
        "8": "Samy faly noho izay manjo anao ny hazo zenevrie sy ny sederan\u2019i Libanona, ka manao hoe: \u2018Hatrizay nahalavoanao izay, dia tsy nisy intsony mpikapa hazo tonga hikapa anay.\u2019",
        "9": "\u201cNa ny toeran\u2019ny maty * any ambany aza mientanentana hitsena anao amin\u2019ny fahatongavanao. Noho ny aminao, dia fohaziny ireo maty izay tsy mahefa na inona na inona, izany hoe ny mpitarika rehetra eto an-tany izay toy ny osy. Ary asainy mitsangana avy eo amin\u2019ny seza fiandrianana ny mpanjaka rehetran\u2019ireo firenena.",
        "10": "Dia hoy izy rehetra aminao: \u2018Ianao koa angaha natao osa tahaka anay? Natao mitovy aminay koa angaha ianao?",
        "11": "Navarina at\u1ef3 amin\u2019ny toeran\u2019ny maty * ny reharehanao, dia ny tabataban\u2019ny lokanganao. Olitra no farafara atorianao, ary kankana no irakofanao.\u2019",
        "12": "\u201cOadray! Nianjera avy any an-danitra angaha izato ianao, ry ilay mamirapiratra, zanaky ny maraina! Voakapa hianjera amin\u2019ny tany ianao, ry ilay nandresy an\u2019ireo firenena!",
        "13": "Fa hoy ianao anakampo: \u2018Any an-danitra no hiakarako. Ambonin\u2019ny kintan\u2019Andriamanitra no hanandratako ny seza fiandrianako, ary hipetraka eny amin\u2019ny tendrombohitra fivoriana aho, any amin\u2019ny farany avaratra.",
        "14": "Hiakatra any ambonin\u2019ny toerana avo eny amin\u2019ny rahona aho, ka hataoko izay hampitovy ahy amin\u2019ny Avo Indrindra.\u2019",
        "15": "\u201cAny amin\u2019ny toeran\u2019ny maty * anefa no hampidinana anao, any amin\u2019ny farany ambany amin\u2019ny lavaka.",
        "16": "Hibanjina anao izay mahita anao, ka handinika tsara anao, sady hilaza hoe: \u2018Ity ve ilay lehilahy nampihorohoro ny tany, sy nampihozongozona fanjakana,",
        "17": "sy nahatonga ny tany lonaka ho tany efitra ka nandrava an\u2019ireo tan\u00e0na tao, ary tsy namela an\u2019ireo voafonjany hiverina hody?\u2019",
        "18": "Samy mandry amim-boninahitra ao am-pasany ny mpanjakan\u2019ireo firenena,",
        "19": "fa ianao kosa nariana fa tsy naiditra am-pasana, tahaka ny tsimoka tsy tiana. Mandrakotra anao ny fatin\u2019ireo voatsindrona sabatra izay midina any amin\u2019ireo vato ao an-davaka, ary tahaka ny faty voahitsakitsaka ianao.",
        "20": "Tsy hiara-milevina amin\u2019ireo mpanjaka ao am-pasana ianao, satria nosimbanao ny taninao, ary novonoinao ny vahoakanao. Tsy hotononina mandritra ny fotoana tsy voafetra ny anaran\u2019ny taranaky ny mpanao ratsy.",
        "21": "\u201cManom\u00e0na toerana hamonoana ny zanany, noho ny fahadisoan\u2019ny razany, sao hitsangana haka ny tany indray izy ireo ka hofenoiny tan\u00e0na ny tany lonaka.\u201d",
        "22": "\u201cHitsangana hamely azy ireo aho\u201d, hoy i Jehovah Tompon\u2019ny tafika. \u201cHofoanako ny anaran\u2019i Babylona sy izay sisa miangana aminy ary ny zanany sy ny taranany\u201d, hoy i Jehovah.",
        "23": "\u201cHataoko fonenan\u2019ny sokina izy, ary hataoko kamory anirian\u2019ny bararata. Hofafako amin\u2019ny kifafa fandringanana koa izy\u201d, hoy i Jehovah Tompon\u2019ny tafika.",
        "24": "Efa nianiana i Jehovah Tompon\u2019ny tafika hoe: \u201cIzay efa nokasaiko no tsy maintsy hitranga, ary izay fanapahan-kevitro no ho tanteraka,",
        "25": "mba hanapotehana ny Asyrianina ao amin\u2019ny taniko sy hanitsakitsahako azy eny an-tendrombohitro, ary mba hialan\u2019ny ziogany tsy ho eo amin\u2019ny oloko sy hialan\u2019ny entany tsy ho eo an-tsoroky ny oloko.\u201d",
        "26": "Izany no fanapahan-kevitra momba ny tany manontolo, ary izany no tanana ahinjitra amelezana ny firenena rehetra.",
        "27": "Fa i Jehovah Tompon\u2019ny tafika no nanapa-kevitra, ka iza no mahafoana izany? Ary maninjitra ny tanany izy, ka iza no afaka mampihemotra izany?",
        "28": "Tamin\u2019ny taona nahafatesan\u2019i Ahaza Mpanjaka no nanaovana izao fanambarana izao:",
        "29": "\u201cAoka tsy hisy hifaly ao aminao, ry Filistia, satria hoe tapaka ny tehin\u2019ilay namely anao. Fa hisy bibilava misy poizina hipoitra avy amin\u2019ilay menarana, ka ny taranany dia ho bibilava misidina sady misy poizina mampamaivay.",
        "30": "Hihinan-kanina ny lahimatoan\u2019ny olona ambany, ary hatory tsy hanana ahiahy ny mahantra. Fa hataoko matin\u2019ny mosary kosa ny fakanao, ary hovonoina izay sisa tavela aminao.",
        "31": "Midradradradr\u00e0, ry vavahady \u00f4! Miantsoantsoa, ry tan\u00e0na \u00f4! Ho kivy ny ao aminao rehetra, ry Filistia! Fa misy setroka tamy avy any avaratra, ary tsy misy miala an-daharana ny miaramilany na iray aza.\u201d",
        "32": "Inona no havaly an\u2019ireo iraky ny firenena? Efa nametraka ny fototr\u2019i Ziona, hono hoe, i Jehovah, ka ao no hialofan\u2019ny olony ory."
    },
    "15": {
        "1": "Ny fanamelohana an\u2019i Moaba: Voaroba nandritra ny alina i Aran\u2019i Moaba, ka nangina. Voaroba nandritra ny alina koa i Kiran\u2019i Moaba ka nangina.",
        "2": "Niakatra hitomany tany amin\u2019ny tempoly sy tany Dibona izy, eny, nankany amin\u2019ny toerana avo. Midradradradra i Moaba noho ny amin\u2019i Nebo sy Medeba. Nosolaina daholo ny lohan\u2019ny olona ao, ary noharatana daholo ny volombava.",
        "3": "Misikina lamba gony izy ireo eny an-dalana. Midradradradra sy mitomany eny an-tampon-trano sy eny an-tany malalaka ny olona rehetra ao, ary mitomany eny am-pidinana izy ireo.",
        "4": "Miantsoantso i Hesbona sy Elale, ka re hatrany Jahaza ny feony. Noho izany, dia mihiaka mafy foana ireo miaramilan\u2019i Moaba. Tora-kovitra ilay firenena.",
        "5": "Mitaraina ny foko ato anatiko ato noho ny amin\u2019i Moaba. Tonga hatrany Zoara sy Egleta-selisia ny mpandositra avy any Moaba. Samy mitomany izy ireo miakatra ny fiakarana any Lohita, ary mitaraindraina noho ny amin\u2019ilay loza izy eny amin\u2019ny lalana mankany Horonaima.",
        "6": "Ritra tanteraka ny ranon\u2019i Nimrima. Maina ny ahi-maitso, maty ny ahitra, ary tsy misy zava-maitso intsony.",
        "7": "Koa ny zavatra sisa tavela sy ny fananana rehetra notehirizin\u2019izy ireo, dia hoentiny any amin\u2019ny lohasaha falehan-driaka misy hazo aravaha.",
        "8": "Manerana ny faritanin\u2019i Moaba ny fitarainana, ary tonga hatrany Eglaima sy Bera-elima ny fidradradradrana,",
        "9": "satria nanjary feno ra ny ranon\u2019i Dimona. Anisan\u2019ny zavatra hafa hapetrako ao Dimona ny liona, izay hanafika ny sisa miangana any Moaba sy ny sisa tavela eo amin\u2019ilay tany."
    },
    "16": {
        "1": "Mandefasa ondry avy any Sela hamakivaky ny tany efitra, ho any amin\u2019ny mpifehy ny tany, any amin\u2019ny tendrombohitr\u2019i Ziona zanakavavy.",
        "2": "Toy ny voro-manidina mandositra satria voaroaka ao amin\u2019ny akaniny, dia ho toy izany ny zanakavavin\u2019i Moaba eny amin\u2019ny toerana fiampitana an\u2019i Arnona.",
        "3": "\u201cManolora hevitra, ary ampiharo ny didim-pitsarana. \u201cAtaovy maizina be toy ny alina ny alokao amin\u2019ny mitataovovonana. Afeno ny vahoakako miparitaka, ary izay mandositra dia aza atoro ny fahavalo.",
        "4": "Aoka ho mpivahiny eo aminao ny vahoakako miparitaka, ry Moaba. Aoka ianao ho toerana hiafenan\u2019izy ireo sao ho azon\u2019ny mpandroba izy. Fa nifarana ny fiainan\u2019ny mpampahory, ary nifarana koa ny fandrobana. Naripaka tsy hisy intsony eto an-tany ny mpanosihosy olona.",
        "5": "\u201cHatsaram-panahy feno fitiavana no hampitoerana ny seza fiandrianana ho mafy orina. Hanaja ny fahamarinana ilay hipetraka eo amin\u2019izy io, ao amin\u2019ny tranolain\u2019i Davida. Hitsara izy sady hikatsaka ny rariny, ary ho mailaka hanao zavatra araka ny hitsiny.\u201d",
        "6": "Efa renay ny fireharehan\u2019i Moaba, fa mirehareha be izy. Rediredy tsy ho tanteraka anefa ny fizahozahoany sy ny fireharehany ary ny fisafoahany.",
        "7": "Koa hidradradradra i Moaba noho ny fahoriany, eny, hidradradradra i Moaba manontolo. Higogogogo ireo tena ory, noho ny amin\u2019ny mofo voaloboka mainan\u2019i Kira-haresa,",
        "8": "satria malazo ny voly eny amin\u2019ny tanimboly mikitohatohatr\u2019i Hesbona. Nokapohin\u2019ny tompon\u2019ireo firenena ny voalobok\u2019i Sibma, dia ireo sampany feno voaloboka mena midorehitra, izay tonga hatrany Jazera, sy nirenireny tany an-tany efitra. Navela hirobona anefa ny tsimok\u2019izy ireo, ka tonga hatrany amin\u2019ny ranomasina.",
        "9": "Koa toy ny hitomaniako an\u2019i Jazera no hitomaniako noho ny voalobok\u2019i Sibma. Hataoko kotsan\u2019ny ranomasoko ianareo, ry Hesbona sy Elale, satria tonga nandritra ny fahavaratra sy ny fotoam-piotazana ny horakoraka.",
        "10": "Nesorina tsy ho eny amin\u2019ny saham-boankazo ny fifaliana sy ny firavoravoana. Tsy misy mihoby sy mihorakoraka intsony eny an-tanimboaloboka. Ary tsy misy voaloboka hohitsakitsahina intsony ao amin\u2019ny lavaka famiazam-boaloboka. Natsahatro tanteraka ny horakoraka.",
        "11": "Koa mipararetra toy ny tadin\u2019ny harpa ny ao anatiko noho ny amin\u2019i Moaba, ary toy izany koa ny tsinaiko noho ny amin\u2019i Kira-haresa.",
        "12": "Hita fa reraka teny amin\u2019ny toerana avo i Moaba. Tonga hivavaka teny amin\u2019ny toerany masina izy, saingy tsy nahavita na inona na inona.",
        "13": "Izany no efa nolazain\u2019i Jehovah momba an\u2019i Moaba.",
        "14": "Izao kosa no lazain\u2019i Jehovah ankehitriny: \u201cAo anatin\u2019ny telo taona, araka ny taona iasan\u2019ny mpikarama, dia ho afa-boninahitra i Moaba sady hisy sahotaka isan-karazany ao aminy, ary olona vitsy dia vitsy tsy matanjaka no sisa hiangana.\u201d"
    },
    "17": {
        "1": "Ny fanamelohana an\u2019i Damaskosy: \u201cNanjary tsy tan\u00e0na intsony i Damaskosy, fa korontam-bato sisa, eny, antontan-javatra rava.",
        "2": "Nilaozana ireo tan\u00e0nan\u2019i Aroera ka lasa toerana andrian\u2019ny andiam-biby, ary tsy hisy hampangovitra an\u2019ireny any.",
        "3": "Tsy misy tan\u00e0na voaro mafy intsony any Efraima, ary tsy misy fanjakana intsony ao Damaskosy. Toy izay nanjo ny voninahitry ny taranak\u2019Israely no hanjo ny voninahitr\u2019ireo sisa miangana amin\u2019i Syria\u201d, hoy i Jehovah Tompon\u2019ny tafika.",
        "4": "\u201cAmin\u2019izany andro izany, dia hietry ny voninahitr\u2019i Jakoba, ary hatao lasa mahia izy.",
        "5": "Rehefa manangona ny vokatra eny an-tsaha ny mpijinja ary mijinja an\u2019ireo salohim-bary ny sandriny, dia ho toy ny olona mitsimpona salohim-bary sisa tavela eny amin\u2019ny lemaka ivan\u2019ny Refaima izy.",
        "6": "Kely sisa no azo otazana eo aminy, toy ny rehefa manintsana voan\u2019oliva, ka voan\u2019oliva masaka roa na telo no eny an-tendron\u2019ny rantsany, ary efatra na dimy no eny amin\u2019ireo sampany mamoa\u201d, hoy i Jehovah Andriamanitry ny Israely.",
        "7": "Amin\u2019izany andro izany, dia hiandrandra an\u2019ilay Mpanao azy ny olombelona, ary hibanjina an\u2019Ilay Masin\u2019ny Israely ny masony.",
        "8": "Tsy hitodika any amin\u2019ireo alitara nataon\u2019ny tanany izy. Ary tsy hobanjininy izay nataon\u2019ny rantsantanany, na ny tsato-kazo masina izany na ny fandoroana emboka manitra.",
        "9": "Amin\u2019izany andro izany, dia ho toy ny toerana nilaozana any an\u2019ala ireo tan\u00e0nany voaro mafy, eny, ho toy ny sampana nilaozana tanteraka noho ny amin\u2019ny zanak\u2019Israely, ka ho lao tokoa.",
        "10": "Fa efa nanadino an\u2019ilay Andriamanitry ny famonjena anao ianao, sady tsy nahatsiaro an\u2019ilay Vatolampy fiarovana mafy ho anao. Izany no antony nambolenao voly mahafinaritra, ary nisy tsimoka avy amin\u2019ny vahiny koa nambolenao niaraka taminy.",
        "11": "Azonao fefena tsara ny volinao mandritra ny andro, ary amin\u2019ny maraina dia azonao atao izay hampitsimoka ny voa afafinao, kanefa tsy hisy ny vokatra amin\u2019ny andro hahatongavan\u2019ny aretina sy ny fanaintainana tsy misy fanafany.",
        "12": "Andray, izato fisahotaky ny vahoaka maro, izay mitabataba toy ny ranomasina misamboaravoara! Andray, izato kotaban\u2019ireo firenena, izay mitabataba toy ny rano mahery fiavy!",
        "13": "Hitabataba toy ny rano be misasasasa ireo firenena. Ary hiteny mafy azy ireo Izy. Dia handositra lavitra ireo ka horoahina toy ny akofa paohin\u2019ny rivotra eny an-tendrombohitra, sy toy ny tsilo atambolimbolin\u2019ny tafio-drivotra.",
        "14": "Misy horohoro tampoka amin\u2019ny takariva, ary raha mbola tsy maraina ny andro, dia tsy ho eo intsony ireo firenena ireo. Izany no anjaran\u2019ireo mamabo antsika sy hanjo an\u2019ireo mandroba antsika."
    },
    "18": {
        "1": "Lozan\u2019ilay tany feno bibikely manana elatra izay mifanaretsaka, dia ilay any amin\u2019ny faritry ny reniranon\u2019i Etiopia!",
        "2": "Io tany io no mandefa iraka izay handeha eny ambony ranomasina sy handeha lakan-jozoro eny ambony rano, ka manao hoe: \u201cRy iraka haingam-pandeha! Mandehana any amin\u2019ny firenena lava ranjanana sy malama hoditra, dia vahoaka mampahatahotra ny olona hatraiza hatraiza, sady firenena mafy toto sy mpanitsakitsaka. Ary efa nofaohin\u2019ny renirano koa ny taniny.\u201d",
        "3": "Ry mponina rehetra eny amin\u2019ny tany lonaka, sy ianareo monina eto an-tany! Hahita zavatra ianareo, toy izay hita rehefa misy tsato-kazo famantarana atsangana eny an-tendrombohitra. Ary handre feo ianareo, toy izay re rehefa tsofina ny anjombona.",
        "4": "Fa izao no nolazain\u2019i Jehovah tamiko: \u201cHo tony aho, sady hijery eo amin\u2019ny toerana onenako. Ho toy ny hafanana mahajambena miaraka amin\u2019ny hazavana ny fanaovako an\u2019izany, ary ho toy ny ando be dia be ao anatin\u2019ny hafanana amin\u2019ny fotoam-piotazana.",
        "5": "Fa alohan\u2019ny fijinjana, rehefa mivelatra tanteraka ny felam-boaloboka ka lasa voaloboka masaka ny voniny, dia hotapahina amin\u2019ny antsy fandrantsanam-boaloboka ny laingony, ary hesorina ny sakelika. Eny, hokapaina ireny.",
        "6": "Ary havela ho an\u2019ny vorona mpihaza eny an-tendrombohitra, sy ho an\u2019ny bibidia et\u1ef3 an-tany izy rehetra. Mandritra ny fahavaratra dia ho eny amin\u2019ireny ny vorona mpihaza, ary mandritra ny fotoam-piotazana dia ho eny koa ny bibidia et\u1ef3 an-tany.",
        "7": "\u201cAmin\u2019izay fotoana izay no hanaterana fanomezana ho an\u2019i Jehovah Tompon\u2019ny tafika, avy amin\u2019ny vahoaka lava ranjanana sy malama hoditra, dia vahoaka mampahatahotra ny olona hatraiza hatraiza, sady firenena mafy toto sy mpanitsakitsaka. Ary efa nofaohin\u2019ny renirano koa ny taniny. Haterina any amin\u2019ny toerana misy ny anaran\u2019i Jehovah Tompon\u2019ny tafika izany, dia any amin\u2019ny Tendrombohitra Ziona.\u201d"
    },
    "19": {
        "1": "Ny fanamelohana an\u2019i Ejipta: Mitaingina rahona haingam-pandeha i Jehovah ka tonga any Ejipta. Koa ho tora-kovitra noho ny aminy ireo andriamanitra tsy misy dikany ivavahan\u2019i Ejipta, ary hihorohoro ny fon\u2019ny olona any.",
        "2": "\u201cHampirisihiko hifamely ny Ejipsianina, ary samy hiady amin\u2019ny rahalahiny avy sy amin\u2019ny namany avy izy ireo, ka ny tan\u00e0na hiady amin\u2019ny tan\u00e0na, ary ny fanjakana hiady amin\u2019ny fanjakana.",
        "3": "Dia ho very hevitra i Ejipta, ary horavako ny fikasany. Koa hitady fanampiana any amin\u2019ny andriamanitra tsy misy dikany izy ireo, ary koa any amin\u2019ny mpilalao ody sy ny mpamoha angatra ary ny mpilaza ny hoavy.",
        "4": "Ary hatolotro eo an-tanan\u2019ny mpitondra masiaka i Ejipta, ka mpanjaka mahery no hifehy azy\u201d, hoy i Jehovah Tompon\u2019ny tafika, ilay tena Tompo.",
        "5": "Ho ritra ny ranon\u2019ny ranomasina, ary ho tankina sy ho maina koa ny renirano.",
        "6": "Ho maimbo ireo renirano, hihena ka ho ritra ireo lakandranon\u2019i Neily any Ejipta, ary ho simba ny bararata sy ny harefo.",
        "7": "Ho maina ny tany misy ahitra eny amoron\u2019ny Reniranon\u2019i Neily eo amin\u2019ny vinaniny, sy ny taniny rehetra namafazam-boa. Hopaohin\u2019ny rivotra izany ka tsy hisy intsony.",
        "8": "Dia hitomany ny mpanjono, halahelo ny mpamintana rehetra eo amin\u2019ny Reniranon\u2019i Neily, ary ho reraka ny mpanarato.",
        "9": "Ho menatra ny mpiasa mikarakara rongony efa voakira, sy ny mpanenona lamba fotsy.",
        "10": "Ho torotoro ny mpanenona lamba misoratsoratra, ary halahelo ny mpikarama rehetra.",
        "11": "Tena adala ny andrianan\u2019i Zoana. Hadalana ny torohevitra omen\u2019ny olon-kendry mpanolo-tsain\u2019i Farao. Koa ahoana no hilazanareo amin\u2019i Farao hoe: \u201cZanaky ny olon-kendry aho sady taranaky ny mpanjaka fahiny\u201d?",
        "12": "Aiza \u00e0ry ireny olon-kendrinao ireny, mba hilaza sy hamantatra ny fanapahan-kevitr\u2019i Jehovah Tompon\u2019ny tafika ny amin\u2019i Ejipta?",
        "13": "Hadalana no nataon\u2019ny andrianan\u2019i Zoana, voafitaka ny andrianan\u2019i Nofa, ary nampirenireny an\u2019i Ejipta ny lehibem-pokony.",
        "14": "Nataon\u2019i Jehovah sahiran-kevitra i Ejipta, ary ny mpitarika azy dia nampirenireny azy tamin\u2019ny asany rehetra, ka toy ny olona mamo mibolisatra eo amin\u2019izay naloany izy.",
        "15": "Ary tsy hisy any Ejipta ny asa mety ho vitan\u2019ny loha na ny rambo na ny tsimoka na ny harefo.",
        "16": "Amin\u2019izany andro izany, dia ho toy ny vehivavy i Ejipta ka ho tora-kovitra sy hatahotra, satria hanambana azy amin\u2019ny tanany i Jehovah Tompon\u2019ny tafika.",
        "17": "Ary hihorohoro i Ejipta noho ny amin\u2019ny tanin\u2019i Joda. Matahotra koa izay olona ilazana momba azy io, noho ny amin\u2019ny fanapahan-kevitr\u2019i Jehovah Tompon\u2019ny tafika hamely an\u2019i Ejipta.",
        "18": "Amin\u2019izany andro izany, dia hisy tan\u00e0na dimy any Ejipta hiteny ny fitenin\u2019i Kanana sady hianiana amin\u2019i Jehovah Tompon\u2019ny tafika. Ary hantsoina hoe Tan\u00e0nan\u2019ny Faharavana ny tan\u00e0na iray.",
        "19": "Amin\u2019izany andro izany, dia hisy alitara ho an\u2019i Jehovah eo afovoan\u2019i Ejipta, ary hisy tsangambato ho an\u2019i Jehovah eo akaikin\u2019ny sisin-taniny.",
        "20": "Ho famantarana sy vavolombelona ho an\u2019i Jehovah Tompon\u2019ny tafika izany, any Ejipta. Fa hitaraina amin\u2019i Jehovah izy ireo noho ny amin\u2019ny mpampahory, ka handefasany mpamonjy lehibe hamonjy azy.",
        "21": "Ary i Jehovah ho fantatry ny Ejipsianina, eny, hahafantatra an\u2019i Jehovah ny Ejipsianina, amin\u2019izany andro izany. Koa hanolotra sorona sy fanomezana izy ireo, ary hivoady amin\u2019i Jehovah ka hanefa izany.",
        "22": "Ary hamely an\u2019i Ejipta i Jehovah, eny, hamely nefa koa hanasitrana. Dia hiverina amin\u2019i Jehovah izy ireo. Koa hihaino ny fitalahoany Izy ary hanasitrana azy.",
        "23": "Amin\u2019izany andro izany, dia hisy lalambe avy any Ejipta mankany Asyria, ka ho tonga any Ejipta i Asyria, ary ho tonga any Asyria i Ejipta. Dia samy hanao fanompoana masina i Ejipta sy Asyria.",
        "24": "Amin\u2019izany andro izany, dia ho fahatelo i Israely miaraka amin\u2019i Ejipta sy Asyria, ka ho fitahiana eo amin\u2019ilay tany,",
        "25": "satria hitso-drano azy i Jehovah Tompon\u2019ny tafika hoe: \u201cHotahina anie i Ejipta oloko, sy Asyria asan\u2019ny tanako, ary Israely lovako!\u201d"
    },
    "20": {
        "1": "Tamin\u2019ny taona nahatongavan\u2019i Tartana tao Asdoda, tamin\u2019izy nirahin\u2019i Sargona mpanjakan\u2019i Asyria, dia niady tamin\u2019i Asdoda izy ka namabo azy.",
        "2": "Tonga tamin\u2019i Isaia zanak\u2019i Amoza ny tenin\u2019i Jehovah, tamin\u2019izay fotoana izay, hoe: \u201cMandehana ka vahao ny lamba gony isikinanao, ary esory ny kapa eny an-tongotrao.\u201d Dia nanao izany i Isaia, ka nandeha nitanjaka * sady tsy nanao kapa.",
        "3": "Ary hoy i Jehovah: \u201cNandeha nitanjaka sy tsy nanao kapa telo taona i Isaia mpanompoko, ho famantarana sy fambara ny amin\u2019izay hanjo an\u2019i Ejipta sy Etiopia.",
        "4": "Koa hitanjaka sy tsy hanao kapa ary hiseho fitombenana toy izany koa ny babo rehetra avy any Ejipta sy ireo mponin\u2019i Etiopia hatao sesitany, na ny tovolahy na ny lahiantitra, rehefa hoentin\u2019ny mpanjakan\u2019i Asyria. Eny, hiseho ny fitanjahan\u2019i Ejipta.",
        "5": "Dia hihorohoro izy ireo, sady ho menatra noho ny amin\u2019i Etiopia izay fanantenany, sy noho ny amin\u2019i Ejipta izay hatsaran-tarehiny.",
        "6": "Amin\u2019izany andro izany, dia hiteny ny mponin\u2019ilay morontsiraka hoe: \u2018Jereo ny manjo an\u2019ilay nantenaintsika, izay nihazakazahantsika mba hanampy antsika tsy ho azon\u2019ny mpanjakan\u2019i Asyria! Koa ahoana no hahafahantsika handositra?\u2019\u201d"
    },
    "21": {
        "1": "Ny fanamelohana ny tany efitra any amin\u2019ny ranomasina: Avy any an-tany efitra izany, avy any amin\u2019ny tany mampahatahotra, ary mandroso hatrany toy ny tafio-drivotra avy any atsimo.",
        "2": "Misy fahitana mafonja naseho tamiko: Ny mpamitaka dia mamitaka, ary ny mpandroba mandroba. Miakara, ry Elama! Manaova fahirano, ry Media! Efa natsahatro daholo ny fisentoana vokatry ny nataony.",
        "3": "Izany no nahatonga ny andilako hanaintaina mafy. Manaintaina toy ny vehivavy efa hiteraka aho. Sahiran-tsaina aho ka tsy mandre, ary very hevitra aho ka tsy mahita.",
        "4": "Midobodoboka ny foko. Mihorohoro mafy aho ka mangovitra. Manjary mampahatahotra ahy ny maraina vao mangiran-dratsy izay tiako taloha.",
        "5": "Aoka homanina ny latabatra, aoka halamina ny toerana hipetrahana, ary aoka hisy fihinanana sy fisotroana! Mitsang\u00e0na, ry andriana, ka hosory menaka ny ampinga!",
        "6": "Fa izao no nolazain\u2019i Jehovah tamiko: \u201cMandehana manendry mpitily mba hilaza izay zavatra hitany.\u201d",
        "7": "Dia nahita kalesin\u2019ady tarihin\u2019ny soavaly mandeha tsiroaroa izy, ary koa kalesin\u2019ady tarihin\u2019ampondra sy kalesin\u2019ady tarihin-drameva. Ary nandinika fatratra sy nijery tsara izy.",
        "8": "Dia niantsoantso toy ny liona izy hoe: \u201cEto amin\u2019ny tilikambo fiambenana aho no mijoro mandritra ny andro, Jehovah \u00f4, ary eto amin\u2019ny toeram-piambenako aho isaky ny alina.",
        "9": "Iny misy kalesin\u2019ady mitondra olona sady tarihin\u2019ny soavaly roa!\u201d Hoy koa izy: \u201cNianjera, nianjera i Babylona, ary vaky miparitaka amin\u2019ny tany daholo ny sary sokitra izay andriamaniny!\u201d",
        "10": "Ry oloko voahosihosy sy zanaky ny famoloana! Izay reko tamin\u2019i Jehovah Tompon\u2019ny tafika, Andriamanitry ny Israely, no lazaiko aminareo.",
        "11": "Ny fanamelohana an\u2019i Doma: Misy miantso ahy avy any Seira, hoe: \u201cRy mpitily \u00f4! Aiza ho aiza amin\u2019ny alina isika izao? Ry mpitily \u00f4! Aiza ho aiza amin\u2019ny alina isika izao?\u201d",
        "12": "Dia hoy ny mpitily: \u201cHo tonga ny maraina, ary ho tonga koa ny alina. Koa manontania raha te hanontany ianareo. Tongava indray e!\u201d",
        "13": "Ny fanamelohana ny lemaka karakaina: Any anaty ala any amin\u2019ny lemaka karakaina no hatorianareo, ry olona miara-dia avy any Dedana.",
        "14": "Mitondr\u00e0 rano hitsenana ny mangetaheta. Tsenao izay mandositra ka itondray mofo, ry mponin\u2019i Tema.",
        "15": "Fa nandositra izy ireo satria efa voatsoaka tao anaty tranony ny sabatra, sady efa vonona ny tsip\u00ecka, ary mafy ny ady.",
        "16": "Fa izao no nolazain\u2019i Jehovah tamiko: \u201cAo anatin\u2019ny herintaona, araka ny taona iasan\u2019ny mpikarama, dia ho levona avokoa ny voninahitr\u2019i Kedara.",
        "17": "Vitsy kely sisa no ho tavela amin\u2019ireo mpandefa tsip\u00ecka, dia ireo lehilahy mahery amin\u2019ny taranak\u2019i Kedara, fa i Jehovah Andriamanitry ny Israely no efa niteny.\u201d"
    },
    "22": {
        "1": "Ny fanambarana momba ny lohasahan\u2019ny fahitana: Fa inona \u00e0ry no manjo anao, no miakatra eny an-tampon-trano daholo ny olonao?",
        "2": "Ry tan\u00e0na be tabataba! Ry vohitra mifaly! Feno sahotaka ao aminao. Tsy matin-tsabatra na maty an\u2019ady ireo olona maty ao aminao.",
        "3": "Niara-nandositra daholo ny mpitondra jadona teo aminao. Voasambotra izy ireo ka nogadraina, nefa tsy nampiasana tsip\u00ecka akory. Ny olona rehetra tao aminao izay nandositra lavitra ka tratra, dia niara-nentina hogadraina avokoa.",
        "4": "Izany no antony ilazako hoe: \u201cAza mibanjina ahy intsony. Hitomany aho fa malahelo mafy. Ary aza mikiry hampionona ahy amin\u2019izao fandrobana ny oloko zanakavavy izao.",
        "5": "Fa hampiharina amin\u2019ilay lohasahan\u2019ny fahitana ny andron\u2019ny fisahotahana sy ny fanitsakitsahana ary ny fahaverezan-kevitra. I Jehovah Tompon\u2019ny tafika, ilay Tompo Fara Tampony, no hampihatra izany. Hisy koa ny mpandrava manda sy ny antsoantso mankany an-tendrombohitra.",
        "6": "Efa noraisin\u2019i Elama ny tranon-jana-tsip\u00ecka tao anatin\u2019ny kalesin\u2019ady mitondra olona sady tarihin-tsoavaly. Efa nesorin\u2019i Kira koa ny saron\u2019ny ampinga.",
        "7": "Dia ho feno kalesin\u2019ady eny amin\u2019ny lemaka iva tsara indrindra eo aminao, ary tsy maintsy haka toerana eny am-bavahady ny soavaly fitondra miady.",
        "8": "Hisy hanala koa ny zavatra miaro an\u2019i Joda. Amin\u2019izany andro izany, dia hojerenao ny fitehirizam-piadiana ao amin\u2019ny Trano Alan\u2019i Libanona.",
        "9": "Ary ho hitanareo ny gorobaka eny amin\u2019ny mandan\u2019ny Tan\u00e0nan\u2019i Davida, satria ho maro izany. Dia hanangona rano ao amin\u2019ny dobo ambany ianareo.",
        "10": "Hisainareo koa ny trano ao Jerosalema ka harodanareo, mba hanaovana ny manda ho sarotra iakarana.",
        "11": "Hisy koveta be fanangonan-drano hapetrakareo eo anelanelan\u2019ny manda roa, mba hasiana ny rano avy ao amin\u2019ny dobo tranainy. Ary ianareo tsy mba hitodika any amin\u2019Ilay Be Voninahitra Mpanao izany, sady tsy mba hijery an\u2019ilay namorona izany hatry ny ela.",
        "12": "\u201cAmin\u2019izany andro izany i Jehovah Tompon\u2019ny tafika, ilay Tompo Fara Tampony, dia handidy anareo hitomany sy hisaona sy hanasola loha ary hisikina lamba gony.",
        "13": "Kanjo fifaliana sy firavoravoana no hita, ary koa famonoana omby aman\u2019ondry, sy fihinanan-kena, ary fisotroan-divay. \u2018Andao hihinana sy hisotro, fa rahampitso dia ho faty.\u2019\u201d",
        "14": "Koa nanambara tamiko i Jehovah Tompon\u2019ny tafika, hoe: \u201c\u2018Tsy hisy fandrakofam-pahotana ho anareo noho izany fahadisoana izany, mandra-pahafatinareo\u2019, hoy i Jehovah Tompon\u2019ny tafika, ilay Tompo Fara Tampony.\u201d",
        "15": "Ary hoy i Jehovah Tompon\u2019ny tafika, ilay Tompo Fara Tampony: \u201cMankanesa ao amin\u2019io Sebna mpiandraikitra ny trano io, ka ilazao izy hoe:",
        "16": "\u2018Inona no anao eto, ary iza no anao eto, no mandavaka fasana ho anao eto ianao?\u2019 Mandavaka ny fasany eny amin\u2019ny toerana ambony mantsy izy, ary mandavaka fonenana ho azy eny amin\u2019ny harambato.",
        "17": "\u2018Hatsipin\u2019i Jehovah mafy anefa ianao, ry lehilahy tomady. Hohazoniny mafy ianao.",
        "18": "Tsy maintsy hahorongorony mafy ianao, ka hataony toy ny baolina hatsipy eny an-tany malalaka. Koa any ianao no ho faty, ary any ny kalesim-boninahitrao no ho fahafaham-baraka ho an\u2019ny ankohonan\u2019ny tomponao.",
        "19": "Ary horoahiko hiala amin\u2019ny toeranao ianao, ka haongana hiala amin\u2019ny andraiki-panjakana tananao.",
        "20": "\u201c\u2018Amin\u2019izany andro izany, dia hantsoiko i Eliakima mpanompoko, zanak\u2019i Hilkia.",
        "21": "Koa hampanaoviko azy ny akanjom-boninahitrao, hafatotro tsara aminy ny fehikibo lamba nanaovanao, ary hatolotro eo an-tanany ny fahefanao. Ary izy ho rain\u2019ny mponin\u2019i Jerosalema sy ny taranak\u2019i Joda.",
        "22": "Dia hataoko eo an-tsorony ny lakilen\u2019ny ankohonan\u2019i Davida. Koa hanokatra izy ka tsy hisy hanidy izany, ary hanidy izy ka tsy hisy hanokatra izany.",
        "23": "Hataoko ho toy ny fantsika fanantonana milentika eo amin\u2019ny toerana mafy tsara izy, ary ho toy ny seza fiandrianana be voninahitra ho an\u2019ny ankohonan-drainy.",
        "24": "Dia hahantona eo aminy daholo ny voninahitry ny ankohonan-drainy: Ny taranaka sy ny solofo, ny fitaovana madinika rehetra, ny vilia baolina, ary ny siny lehibe rehetra.",
        "25": "\u201c\u2018Amin\u2019izany andro izany\u2019, hoy i Jehovah Tompon\u2019ny tafika, \u2018dia hesorina ny fantsika fanantonana izay efa nalentika teo amin\u2019ny toerana mafy tsara. Hokapaina izy ka hianjera, ary hianjera avokoa ny entana mihantona eo aminy, fa i Jehovah no efa niteny.\u2019\u201d"
    },
    "23": {
        "1": "Ny fanambarana momba an\u2019i Tyro: Midradradradr\u00e0, ry sambon\u2019i Tarsisy! Fa voaroba ilay seranana ka tsy misy intsony, sady tsy azo idirana intsony. Efa tany Kitima izy ireo no nilazana izany.",
        "2": "Mang\u00ecna, ry mponina amoron-tsiraka! Ny mpivarotra avy any Sidona izay miampita ranomasina no nahatonga anao hanan-karem-be.",
        "3": "Ary nentina teny ambonin\u2019ny rano ny vokatr\u2019i Sihora, dia ny vokatr\u2019i Neily, izay fidiram-bolan\u2019i Tyro. Lasa tombony ho an\u2019ireo firenena izany.",
        "4": "Aoka ho menatra ianao, ry Sidona. Izao mantsy no nolazain\u2019ny ranomasina, ry tan\u00e0na voaro mafy eny amoron-dranomasina: \u201cTsy nihetsi-jaza aho, na niteraka na nitaiza zazalahy na nanabe virjiny.\u201d",
        "5": "Hanaintaina mafy ny olona rehefa mandre izay manjo an\u2019i Tyro, toy ny rehefa nandre izay nanjo an\u2019i Ejipta.",
        "6": "Miampit\u00e0 ho any Tarsisy! Midradradradr\u00e0, ry mponina amoron-tsiraka.",
        "7": "Io ve ilay tan\u00e0nanareo izay nifaly hatramin\u2019ny taloha ela be sady nentin\u2019ny tongony nivahiny lavitra?",
        "8": "Iza no nandray izany fanapahan-kevitra izany, mba hamelezana an\u2019i Tyro izay mpanome satroboninahitra? Ny mpivarotra tao aminy dia andriana, ary ny mpivaro-mandeha dia olo-nanan-kaja teto an-tany.",
        "9": "I Jehovah Tompon\u2019ny tafika no nandray izany fanapahan-kevitra izany, mba hanazimbazimbana ny fireharehana noho ny hatsaran-tarehy rehetra, sy mba hanaovana tsinontsinona ny olo-manan-kaja rehetra eto an-tany.",
        "10": "Ry zanakavavin\u2019i Tarsisy, aoka ianao hanenika ny taninao, toy ny ataon\u2019ny Reniranon\u2019i Neily. Tsy misy toerana fanamboaran-tsambo intsony.",
        "11": "Maninjitra ny tanany ambonin\u2019ny ranomasina i Jehovah, sady mampitebiteby an\u2019ireo fanjakana. Mandidy ny hamelezana an\u2019i Fenisia izy, dia ny handravana ny toerana voaro mafy any.",
        "12": "Hoy koa izy: \u201cAza mifaly intsony, ry virjiny zanakavavin\u2019i Sidona izay ampahorina, fa mandehana miampita ho any Kitima. Na any aza anefa ianao dia tsy handry feizay.\u201d",
        "13": "Jereo ny tanin\u2019ny Kaldeanina! Io firenena io, fa tsy i Asyria, no nanao an\u2019i Tyro ho toerana ho an\u2019ny biby mpirenireny any an-tany efitra. Nanangana tilikambo fanaovana fahirano izy ireo, ka nandrava tanteraka an\u2019ireo tilikambo fonenana. Dia noravana ilay tan\u00e0na ka lasa korontam-bato sisa.",
        "14": "Midradradradr\u00e0, ry sambon\u2019i Tarsisy, fa voaroba ny toerana voaro mafy any amin\u2019ny taninareo.",
        "15": "Amin\u2019izany andro izany, dia hohadinoina mandritra ny fitopolo taona i Tyro, izany hoe mandritra ny fotoana itondran\u2019ny mpanjaka iray. Rehefa tapitra ny fitopolo taona, dia ho toy ilay mpivaro-tena voalazan\u2019izao hira izao i Tyro:",
        "16": "\u201cMak\u00e0 harpa, mandehana manodidina ny tan\u00e0na, ry mpivaro-tena efa hadino. Tendreo araka izay fara fahaizanao ny zavamaneno. Manaova hira be dia be, mba hahatsiarovana anao indray.\u201d",
        "17": "Rehefa afaka fitopolo taona, dia handinika an\u2019i Tyro i Jehovah. Koa hikarama indray i Tyro, ka hivaro-tena amin\u2019ny fanjakana rehetra eto ambonin\u2019ny tany.",
        "18": "Hanjary ho zava-masina eo anatrehan\u2019i Jehovah anefa ny tombony azony sy ny karamany. Tsy hotehirizina na hangonina izany. Homena an\u2019izay mitoetra eo anatrehan\u2019i Jehovah mantsy ny karamany, mba hahazoana sakafo mahavoky sy fitafiana mihaja."
    },
    "24": {
        "1": "Ataon\u2019i Jehovah tsy misy na inona na inona ny tany, ka manjary lao. Nataony nivadika ambony ambany ny tany, ary naparitany ny mponina teo aminy.",
        "2": "Koa hitovy ihany ny hanjo ny vahoaka sy ny mpisorona, ny mpanompo sy ny tompony, ny mpanompovavy sy ny tompovaviny, ny mpividy sy ny mpivarotra, ny mpampisambo-bola sy ny mpisambotra, ary ny mpampanjana-bola sy ny mpandoa zanabola.",
        "3": "Ho foana tsy misy na inona na inona tokoa ny tany sady horobaina, fa i Jehovah no efa nilaza izany teny izany.",
        "4": "Misaona ny tany sady lany hery. Malazo ny tany lonaka sady lany hery. Milofika ireo olona ambony eo amin\u2019ny vahoakan\u2019ilay tany.",
        "5": "Nandoto ny tany ny mponina eo aminy, satria nandika ny lal\u00e0na sy nanova ny fitsipika, ary nivadika tamin\u2019ny fifanekena, dia ilay fifanekena mandritra ny fotoana tsy voafetra.",
        "6": "Koa nandevona ny tany ny ozona, ary meloka ny mponina ao. Nihena koa ny isan\u2019ny mponina ao, ka vitsy kely sisa ny olona tavela.",
        "7": "Misaona ny divay vaovao, malazo ny voaloboka, ary misento daholo ireo olona falifaly am-po.",
        "8": "Nitsahatra ny feo falifalin\u2019ny ampongatapaka, nifarana ny horakoraky ny olona ravoravo fatratra, ary nitsahatra koa ny feo falifalin\u2019ny harpa.",
        "9": "Tsy misy mihira intsony mandritra ny fisotroan-divay, ary ny zava-pisotro mahamamo dia lasa mangidy amin\u2019ireo mpisotro azy.",
        "10": "Rava ilay tan\u00e0na nilaozana, ary mihidy ka tsy azo idirana ny trano rehetra.",
        "11": "Miantsoantso eny an-dalambe ny olona satria tsy misy ny divay. Foana ny fifaliana rehetra, ary tsy misy intsony ny firavoravoan\u2019ilay tany.",
        "12": "Nanjary nigagan\u2019ny olona ny niafaran\u2019ilay tan\u00e0na. Rava ny vavahady, ka lasa korontam-bato miavosa.",
        "13": "Dia ho toy izany no hitranga ao amin\u2019ilay tany, eo amin\u2019ireo firenena, izany hoe ho toy ny rehefa manintsana voan\u2019oliva, sy ho toy ny rehefa mioty izay voaloboka sisa aorian\u2019ny fotoam-piotazana.",
        "14": "Hanandra-peo izy ireo ka hihoby. Ary hanao horakora-pifaliana izy ireo avy any an-dranomasina, noho ny fahalehibeazan\u2019i Jehovah.",
        "15": "Koa hanome voninahitra an\u2019i Jehovah izy ireo any amin\u2019ilay faritry ny hazavana, ary hanome voninahitra ny anaran\u2019i Jehovah Andriamanitry ny Israely izy ireo any amin\u2019ireo nosin-dranomasina.",
        "16": "Misy hira fiderana toy izao renay avy any amin\u2019ny faran\u2019ny tany: \u201cHo an\u2019Ilay Marina anie ny famirapiratana!\u201d Fa izaho kosa milaza hoe: \u201cTrotraka aho, eny, trotraka! Hahita loza aho! Ny mpamitaka dia mamitaka. Mampiasa fitaka ny mpamitaka ka mamitaka.\u201d",
        "17": "Horohoro sy lavaka ary fandrika no miandry anao, ry mponin\u2019ilay tany.",
        "18": "Koa izay mandositra noho ny feon-javatra mampihorohoro dia ho latsaka ao an-davaka, ary izay miakatra avy ao an-davaka kosa ho azon\u2019ny fandrika. Fa hosokafana ny vavahadin-drano any ambony, ary hihovotrovotra ny fototry ny tany.",
        "19": "Mitresaka tanteraka ilay tany! Mihovotrovotra tanteraka ilay tany! Mihozongozona tanteraka ilay tany!",
        "20": "Mivembena tanteraka toy ny lehilahy mamo ilay tany, ka mihetsiketsika tahaka ny trano rantsankazo. Mitambesatra amin\u2019ilay tany ny fahadisoany, dia hianjera izy ka tsy ho tafarina intsony.",
        "21": "Amin\u2019izany andro izany dia hotsarain\u2019i Jehovah eny amin\u2019ny avo ny tafiky ny avo, ary hotsarainy eto ambonin\u2019ny tany ny mpanjakan\u2019ny tany.",
        "22": "Dia hangonina toy ny fanangona voafonja ho ao an-davaka izy ireo, ka hohidiana ao amin\u2019ny lakaly figadrana. Hojerena indray anefa izy ireo rehefa afaka andro maro.",
        "23": "Koa hangaihay ny volana fenomanana, ary ho menatra ny masoandro mamirapiratra, satria i Jehovah Tompon\u2019ny tafika dia lasa mpanjaka be voninahitra eny amin\u2019ny Tendrombohitra Ziona, sy any Jerosalema, ary eo anatrehan\u2019ny anti-panahiny."
    },
    "25": {
        "1": "Ianao no Andriamanitro, Jehovah \u00f4! Mankalaza anao aho ary midera ny anaranao, fa nanao zava-mahagaga sy nanatanteraka izay nokasainao hatry ny ela ianao, satria tsy mivadika sy mendri-pitokisana foana.",
        "2": "Fa nataonao lasa korontam-bato ny tan\u00e0na, lasa antontan-javatra rava ny tan\u00e0na voaro mafy, ary nofoananao ny tilikambo fonenan\u2019ny vahiny. Dia tsy haorina intsony ilay tan\u00e0na, hatramin\u2019ny fotoana tsy voafetra.",
        "3": "Koa hanome voninahitra anao ny vahoaka matanjaka, ary hatahotra anao ny tan\u00e0nan\u2019ireo firenena lozabe.",
        "4": "Fa nanjary fiarovana mafy ho an\u2019ny olona ambany ianao, fiarovana mafy ho an\u2019ny mahantra ao anatin\u2019ny fahoriany, fialofana amin\u2019ny oram-baratra, ary fialokalofana amin\u2019ny hafanana. Eny, fiarovana toy izany ianao rehefa misy olon-dozabe mamely mafy toy ny oram-baratra mifafy amin\u2019ny manda.",
        "5": "Ampangininao ny tabataban\u2019ny vahiny, toy ny analefahanao ny hafanana rehefa rakofanao aloky ny rahona ny tany karakaina. Dia tsy hisy intsony ny hiran\u2019ny olon-dozabe.",
        "6": "Ary hanao fanasambe ho an\u2019ny firenena rehetra i Jehovah Tompon\u2019ny tafika eto amin\u2019ity tendrombohitra ity, dia fanasambe misy hanim-pito loha, fanasambe misy divay efa naotrika ela, * eny, fanasambe misy hanim-pito loha sady feno tsoka, sy divay efa naotrika ela ka notantavanina.",
        "7": "Hofoanany eto amin\u2019ity tendrombohitra ity ny rakotra izay mandrakotra ny vahoaka rehetra, sy ny lamba voatenona manarona ny firenena rehetra.",
        "8": "Hofoanany tsy hisy mandrakizay ny fahafatesana. Hofafan\u2019i Jehovah Tompo Fara Tampony koa ny ranomaso amin\u2019ny tarehy rehetra, ary hesoriny ny fahafaham-barakan\u2019ny olony any amin\u2019ny tany rehetra, fa i Jehovah no efa niteny.",
        "9": "Amin\u2019izany andro izany, dia hisy hilaza hoe: \u201cIzy no Andriamanitsika, ary manantena azy isika, ka hamonjy antsika izy. Izy no Jehovah, ary manantena azy isika. Koa aoka isika hifaly sy hiravoravo noho ny famonjeny.\u201d",
        "10": "Fa hitoetra eto amin\u2019ity tendrombohitra ity ny tanan\u2019i Jehovah. Dia hohitsakitsahina eo amin\u2019ny toerany i Moaba, toy ny fanitsakitsaka antonta-mololo eo amin\u2019ny toeran-jezika.",
        "11": "Ary hikapoka azy ny tanany, toy ny ataon\u2019ny mpilomano mikapoka ny rano amin\u2019ny tanany rehefa milomano. Ny tanany mailamailaka no hampietreny ny fireharehan\u2019i Moaba.",
        "12": "Dia harodany ilay tan\u00e0na voaro mafy sy ny manda fiarovany avo be. Haetriny izany ka hazerany amin\u2019ny tany, dia amin\u2019ny vovoka."
    },
    "26": {
        "1": "Amin\u2019izany andro izany, dia hohiraina eto Joda izao hira izao: \u201cManana tan\u00e0na mahery isika, satria ataony manda sy tovon-tany fiarovana ho antsika ny famonjena.",
        "2": "Vohay ny vavahady mba hidiran\u2019ny firenena marina sy mendri-pitokisana.",
        "3": "Harovanao ka hanana fiadanana foana izay manana toe-tsaina tsy miovaova, satria ianao no itokisany.",
        "4": "Matokia an\u2019i Jehovah mandrakariva, fa i Jah Jehovah no Vatolampy mandritra ny fotoana tsy voafetra.",
        "5": "\u201cFa aetriny ireo mipetraka eny amin\u2019ny toerana ambony, eny amin\u2019ny tan\u00e0na avo. Aetriny ilay tan\u00e0na, eny, aetriny amin\u2019ny tany, ka azerany amin\u2019ny vovoka.",
        "6": "Hanitsakitsaka azy ny tongotry ny ampahorina sy ny faladian\u2019ny mahantra.\u201d",
        "7": "Fahitsiana no lalan\u2019ny olo-marina. Mahitsy ianao, ka hataonao mitovy tantana ny lalan\u2019ny olo-marina.",
        "8": "Jehovah \u00f4, ianao no antenainay mba hitarika anay ho amin\u2019ny lalana atoron\u2019ny didinao. Ny anaranao sy ny fahatsiarovana anao no irin\u2019ny fonay.",
        "9": "Maniry anao amin\u2019ny foko manontolo aho amin\u2019ny alina, ary mitady anao fatratra aho, ao anatiko ao. Rehefa mitsara ny tany mantsy ianao, dia hianatra fahamarinana ny mponina eto an-tany.",
        "10": "Tsy hianatra fahamarinana kosa ny ratsy fanahy, na dia iantrana aza. Tsy hanao ny rariny izy, na dia ao amin\u2019ny tanin\u2019ny fahitsiana aza. Ary tsy hahita ny fahambonian\u2019i Jehovah izy.",
        "11": "Manainga ny tananao ianao, Jehovah \u00f4, nefa tsy jeren\u2019izy ireo izany. Hijery ihany anefa izy ireo ka ho menatra, noho ny hafanam-ponao ho an\u2019ny olonao. Ary handevona azy ireo ny afo natokana ho an\u2019ny fahavalonao.",
        "12": "Hampihatra ny rariny ianao, Jehovah \u00f4, mba hanomezana fiadanana ho anay, satria noho ianao no mahatomombana izay rehetra ataonay.",
        "13": "Jehovah Andriamanitray \u00f4, misy tompo hafa ankoatra anao lasa mifehy anay. Noho ny fanampianao ihany no hahafahanay hanambara ny anaranao.",
        "14": "Maty izy ireo ka tsy ho velona intsony. Maty tsy mahefa na inona na inona izy ireo ka tsy ho tafatsangana intsony. Koa nandinika azy ireo ianao mba handringana azy sy hanafoana tanteraka ny fahatsiarovana azy.",
        "15": "Nampitomboinao ilay firenena, Jehovah \u00f4, eny, nampitomboinao ilay firenena. Efa nomenao voninahitra ny tenanao, ary efa nitarinao lavitra avokoa ny sisin\u2019ilay tany.",
        "16": "Jehovah \u00f4, nitodika tany aminao izy ireo tao anatin\u2019ny fahoriany. Namboraka ny tao am-pony izy ireo rehefa nibitsibitsika nivavaka, tamin\u2019izy nofaizinao.",
        "17": "Toy ny vehivavy bevohoka efa ho teraka ka mihetsi-jaza sy mitaraina noho ny fanaintainany, dia nanjary toy izany izahay noho ny aminao, Jehovah \u00f4!",
        "18": "Bevohoka izahay, ary nihetsi-jaza, kanefa toy ny niteraka rivotra. Tsy tena misy famonjena vitanay eto amin\u2019ity tany ity, ary tsy misy mponina eo amin\u2019ny tany lonaka satria tsy misy nateraka.",
        "19": "\u201cHo velona ny olonao izay efa maty. Hitsangana ny fatinay. Mifohaza ka mihobia ianareo izay mitoetra ao amin\u2019ny vovoka! Fa ny andonao dia ho toy ny ando eny amin\u2019ny fiandrilavenona, ary havelan\u2019ny tany hateraka ny maty tsy mahefa na inona na inona.",
        "20": "\u201cMandehana miditra ao amin\u2019ny efitranonao anatiny, ry oloko, ka hidio ny varavarana. Miafena kely vetivety, mandra-pahalasan\u2019ny fanamelohana.",
        "21": "Fa mivoaka avy any amin\u2019ny toerany i Jehovah mba hanao ampamoaka ny mponina amin\u2019ny tany, noho ny fahadisoana nataon\u2019izy ireo taminy. Dia hasehon\u2019ny tany ny ra nalatsak\u2019ilay tan\u00e0na, ary tsy hafeniny intsony ireo novonoina tao.\u201d"
    },
    "27": {
        "1": "Amin\u2019izany andro izany dia hampiasain\u2019i Jehovah ny sabany, izay mafy sy lehibe ary mahery, ka hofaiziny ny Leviatana, * ilay bibilava mitsoriaka, eny, ny Leviatana, ilay bibilava fetsifetsy. Koa hovonoiny ilay biby goavam-be any an-dranomasina.",
        "2": "Amin\u2019izany andro izany dia mihir\u00e0 hoe: \u201cTanimboaloboka ahazoana divay mandroatra!",
        "3": "Izaho Jehovah no miaro azy. Hanondraka azy aho amin\u2019ny fotoana rehetra, ary harovako andro aman\u2019alina izy mba tsy hisy hanimba.",
        "4": "Tsy misy fahatezerana ato amiko. Iza no hanome ahy tsilo sy ahidratsy any an\u2019ady? Hohitsakitsahiko ireny, ary hataoko indray mandoro.",
        "5": "Aoka anefa ny olona hifikitra amin\u2019ilay fiarovana mafy omeko sy hitady fihavanana amiko. Eny, aoka izy hitady fihavanana amiko.\u201d",
        "6": "Amin\u2019ny andro ho avy dia hiorim-paka i Jakoba, ary hamony sy hitsimoka tokoa i Israely. Dia hofenoiny vokatra ny tany lonaka.",
        "7": "Voatery hokapohina mafy toy izany ve izy, sa voatery hovonoina toy ny namonoana an\u2019ireo voavono teo aminy?",
        "8": "Hifanandrina aminy izy sady hanao kiakiaka mampahatahotra ka handroaka azy. Horoahiny amin\u2019ny rivotra mifofofofo avy any aminy izy, dia rivotra mifofofofo mafy amin\u2019ny andro isian\u2019ny rivotra avy any atsinanana.",
        "9": "Ho voarakotra ny fahadisoan\u2019i Jakoba rehefa hataony toy ny vatosokay nopotipotehina ny vato rehetran\u2019ny alitara, ka tsy hisy hitsangana intsony ny tsato-kazo masina sy ny fandoroana emboka manitra. Izany daholo no ho vokany rehefa manaisotra ny fahotany izy.",
        "10": "Ho manirery ilay tan\u00e0na voaro mafy, ary havela ho irery sy hilaozana toy ny tany efitra ny kijana. Hiraoka ahitra any ny zanak\u2019omby, ary hatory any. Hihinana ny tsimoka rehetra any izy.",
        "11": "Rehefa maina ireo rantsana kely any, dia vehivavy no ho tonga hanapaka sy handrehitra an\u2019ireny. Fa tsy mba mahira-tsaina ilay vahoaka. Koa tsy hamindra fo aminy ny Mpanao azy, ary tsy hiantra azy ny Mpamolavola azy.",
        "12": "Amin\u2019izany andro izany dia hahintsan\u2019i Jehovah ny voankazo, hatrany amin\u2019ny rano mikoriana avy amin\u2019ny Renirano ka hatrany amin\u2019ny lohasaha falehan-driakan\u2019i Ejipta. Koa hotsimponina tsirairay toy izany ianareo, ry zanak\u2019Israely.",
        "13": "Ary hisy anjombona lehibe hotsofina amin\u2019izany andro izany. Koa ireo efa ho faty any Asyria sy ireo miparitaka any Ejipta, dia ho avy hiankohoka eo anatrehan\u2019i Jehovah eo amin\u2019ny tendrombohitra masina any Jerosalema."
    },
    "28": {
        "1": "Hahita loza ilay satroboninahitra miavaka anaovan\u2019ny mpimamon\u2019i Efraima! Ary ilay fehiloha tsara tarehy dia tsy inona fa voninkazo mihamalazo anaovan\u2019ilay lohasaha lonaka, izay onenan\u2019ireo mamon-divay ireo!",
        "2": "Manana olona matanjaka sy mahery i Jehovah. Toy ny oram-baratra arahina havandra izy io, ary toy ny tafiotra mandrava, sy toy ny oram-be mahatonga tondra-drano, ka hampianjera mafy amin\u2019ny tany.",
        "3": "Hohitsakitsahina ireo satroboninahitra miavaka anaovan\u2019ny mpimamon\u2019i Efraima.",
        "4": "Ary ilay fehiloha tsara tarehy izay tsy inona fa voninkazo mihamalazo anaovan\u2019ilay lohasaha lonaka, dia ho toy ny aviavy vokatra voalohany izay masaka alohan\u2019ny fahavaratra. Izay mahita azy ka mihazona azy eny an-tanana, dia handrapaka azy avy hatrany.",
        "5": "Amin\u2019izany andro izany, i Jehovah Tompon\u2019ny tafika dia ho toy ny satroboninahitra mandravaka sy fehiloha tsara tarehy ho an\u2019ireo sisa miangana amin\u2019ny olony,",
        "6": "ary izy no ho mpampirisika * an\u2019ilay mipetraka hitsara, mba hampihatra ny rariny. Izy koa no ho tanjak\u2019ireo manosika ny fahavalo avy eo am-bavahady.",
        "7": "Ireny koa dia diso lalana noho ny divay, ary mirenireny noho ny toaka. Diso lalana ny mpisorona sy ny mpaminany noho ny toaka, very hevitra izy ireo vokatry ny divay, ary mirenireny vokatry ny toaka. Diso lalana koa izy ireo ao amin\u2019ny fahitana hitany, ary mivembena amin\u2019ny fanapahan-keviny.",
        "8": "Fa feno loa maharikoriko ny latabatra rehetra, ka tsy misy faritra madio intsony.",
        "9": "Fa iza no tadiaviny hampianarina fahalalana? Iza no hanazavany ny zavatra efa re? Zaza vao nosarahi-nono ve? Zaza nesorina teny amin\u2019ny nonon-dreniny ve?",
        "10": "Fa izany dia \u201cdidy miampy didy, didy miampy didy, fitsipika * miampy fitsipika, fitsipika miampy fitsipika. Ity misy zavatra kely, iny misy zavatra kely.\u201d",
        "11": "Koa amin\u2019ny alalan\u2019ireo miakanakam-piteny sy amin\u2019ny fiteny hafa no hitenenany amin\u2019ity vahoaka ity,",
        "12": "izay efa nilazany toy izao nefa tsy nety nihaino: \u201cIty no toeram-pitsaharana. Avelao hiala sasatra ny reraka. Ity no toerana fakana aina.\u201d",
        "13": "Toy izao no hiheveran\u2019izy ireo ny tenin\u2019i Jehovah: \u201cDidy miampy didy, didy miampy didy, fitsipika miampy fitsipika, fitsipika miampy fitsipika. Ity misy zavatra kely, iny misy zavatra kely.\u201d Koa handeha izy ireo dia ho tafintohina ka hidaboka any aoriana, ary ho tapatapaka sy ho voafandrika ary ho voasambotra.",
        "14": "Henoy \u00e0ry ny tenin\u2019i Jehovah, ry mpirehareha sy mpifehy an\u2019ity vahoaka ity izay eto Jerosalema:",
        "15": "Nilaza ianareo hoe: \u201cEfa nanao fifanekena tamin-dRafahafatesana izahay, ary efa nahita fahitana niaraka tamin\u2019ny Fasana. * Tsy hahatratra anay ny ranotrambo mitosaka be rehefa mandalo, satria ny lainga no ataonay fialofana, ary miafina ao amin\u2019ny fitaka izahay.\u201d",
        "16": "Koa izao no lazain\u2019i Jehovah Tompo Fara Tampony: \u201cMametraka vato fototra ao Ziona aho, dia vato voasedra, eny, ilay vato fehizoro sarobidy izay fototra azo antoka. Tsy ho raiki-tahotra izay mino azy.",
        "17": "Ny rariny no hataoko ho tady fandrefesana, ary ny fahamarinana ho filamatra. * Koa hopaohin\u2019ny havandra ny lainga fialofana, ary ho safotry ny rano ny toeram-piafenana.",
        "18": "Dia ho foana ny fifanekena nifanaovanareo tamin-dRafahafatesana, ary tsy haharitra ilay fahitana hitanareo niaraka tamin\u2019ny Fasana. * Ianareo koa dia hanjary ho toerana hohitsakitsahin\u2019ny ranotrambo mitosaka be rehefa mandalo izany.",
        "19": "Hifaoka anareo izy isaky ny mandalo, satria handalo izy isa-maraina sy mandritra ny andro ary mandritra ny alina. Ary ho antony mampangovitra izany, mba hahatonga ny olona hahazo ny hevitr\u2019izay reny.\u201d",
        "20": "Fa fohy loatra ny fandriana ka tsy ampy hitsorana, ary kely loatra ny lamba notenomina ka tsy ampy hirakofana.",
        "21": "Fa hitsangana toy ny teo amin\u2019ny Tendrombohitra Perazima i Jehovah, ary ho tezitra toy ny teo amin\u2019ny lemaka iva akaikin\u2019i Gibeona izy, ka hanao zavatra sy hanao ny asany, nefa hafahafa ny zavatra ataony ary tsy mahazatra ny asany.",
        "22": "Ary aza manaraby sao hogejaina mafy kokoa ny tady mamatotra anareo. Reko mantsy fa efa nanapa-kevitra handripaka ny tany manontolo i Jehovah Tompon\u2019ny tafika, ilay Tompo Fara Tampony.",
        "23": "Aoka ianareo hanongilan-tsofina, ka hihaino ahy. Mihainoa tsara, ary henoy ny teniko.",
        "24": "Miasa tany ka mamaky sy manapotika bainga tontolon\u2019ny andro ve ny mpiasa tany mba hamafazam-boa?",
        "25": "Moa ve izy tsy mandravona ny tany aloha, ary avy eo dia manaparitaka ny komina mainty, sy mamafy ny komina? Tsy samy amboleny eny amin\u2019ny toerana voatokana ho azy ve ny varimbazaha sy ny ampemby ary ny vary orza, fa ny vary spelta kosa ataony sisim-boly?",
        "26": "Manitsy ny olona araka ny marina Izy. Mampianatra azy ny Andriamaniny.",
        "27": "Fa tsy fitaovana fanosihosena varimbazaha no anosihosena ny komina mainty, ary tsy ampandehanina eo ambonin\u2019ny komina ny kodiaran-tsarety. Fa tsorakazo no fivelezana ny komina mainty, ary tehina no fivelezana ny komina.",
        "28": "Angaha moa atao torotoro ny voa raha eny am-pamoloana? Tsy mba itsakitsahina tsy an-kijanona ireny. Tsy manorotoro an\u2019ireny ny kodiaran-tsaretiny sy ny soavaliny, na dia ampandehaniny eny amboniny aza.",
        "29": "Izany koa dia avy amin\u2019i Jehovah Tompon\u2019ny tafika, izay manana fikasana mahagaga, sady mahatontosa soa aman-tsara an\u2019izay ataony."
    },
    "29": {
        "1": "\u201cLozan\u2019i Ariela! Lozan\u2019i Ariela, ilay tan\u00e0na nitobian\u2019i Davida! Ampio taona ny taona, ary aoka hitsingerina ireo andro fety.",
        "2": "Dia hampahoriko i Ariela ka hisy fisaonana sy fitomaniana. Ary amiko dia hanjary ho toy ny fitoeran\u2019afo eo amin\u2019ny alitaran\u2019Andriamanitra izy.",
        "3": "Koa hitoby manodidina anao aho mba hamely anao. Dia hataoko fahirano ianao ka hasiako fefy hazo. Ary hanangana tovon-tany hamelezana anao aho.",
        "4": "Dia hietry ianao ka hiteny avy ao amin\u2019ny tany, ary ho iva kely ny feonao, toy ny hoe avy ao amin\u2019ny vovoka. Ho toy ny an\u2019ny mpamoha angatra ny feonao avy ao amin\u2019ny tany, ary ho toy ny feom-boronkely no fandrenesana ny teninao avy ao amin\u2019ny vovoka.",
        "5": "Hanjary ho toy ny vovoka madinika ilay vahoaka tsy fantatrao, ary ho toy ny akofa manidina ny mpitondra jadona maro be. Hitranga tampoka ao anatin\u2019ny indray mipy maso izany.",
        "6": "Hitsinjo anao i Jehovah Tompon\u2019ny tafika, ka hampiasainy hiarovana anao ny kotroka sy horohoron-tany sy feo mafy sy tafio-drivotra sy oram-baratra ary lelafo mandevona.\u201d",
        "7": "Ary ho toy ny ao anaty nofy, ao amin\u2019ny fahitana amin\u2019ny alina, ny hanjo ny vahoakan\u2019ny firenena rehetra miady amin\u2019i Ariela, eny, izay rehetra miady aminy, mbamin\u2019ny tilikambo fanaovana fahirano hamelezana azy, sy ireo mangeja azy.",
        "8": "Eny, ny vahoakan\u2019ny firenena rehetra miady amin\u2019ny Tendrombohitra Ziona dia ho toy ny olona noana manonofy hoe mihinan-kanina, kanjo rehefa mifoha izy dia mbola noana ihany, ary toy ny olona mangetaheta manonofy hoe misotro, kanjo rehefa mifoha izy dia mbola reraka sy main-tenda ihany.",
        "9": "Aoka ianareo hidan\u00e0ka sy ho gaga. Aoka ho jamba ianareo ka tsy hahita. Nanjary mamo izy ireo nefa tsy noho ny divay, ary mivembena nefa tsy noho ny toaka.",
        "10": "Fa efa nataon\u2019i Jehovah renoky ny torimaso lalina ianareo. Dia akimpiny ny masonareo, izany hoe ny mpaminany, ary saronany ny lohanareo, izany hoe ny mpahita.",
        "11": "Ary aminareo dia toy ny teny ao amin\u2019ny boky voaisy tombo-kase ny fahitana momba izany rehetra izany. Omena olona mahay mamaky teny ilay boky, ka ilazana izy hoe: \u201cVakio mafy ity, azafady\u201d, nefa hoy izy: \u201cTsy voavakiko ity, fa voaisy tombo-kase.\u201d",
        "12": "Omena olona tsy mahay mamaky teny indray ilay boky, ka ilazana izy hoe: \u201cVakio mafy ity, azafady\u201d, nefa hoy izy: \u201cTsy mahay mamaky teny mihitsy aho.\u201d",
        "13": "Ary hoy i Jehovah: \u201cManatona ahy am-bava fotsiny ity vahoaka ity, ary manome voninahitra ahy an-tendro-molotra fotsiny, fa ny fony kosa ataony lavitra ahy, ary mianatra didin\u2019olombelona izy ka izany no heveriny ho fahatahorana ahy.",
        "14": "Koa int\u1ef3 aho! Izaho Ilay hanao zava-mahagaga indray amin\u2019ity vahoaka ity, eny, hanao zava-mahagaga amin\u2019ny fomba mahagaga. Dia ho foana ny fahendren\u2019ny olon-kendriny, ary hiafina ny fahiratan-tsain\u2019ny olony malina.\u201d",
        "15": "Lozan\u2019ireo manafina lalina be ny fikasany mba tsy ho hitan\u2019i Jehovah, sy ireo manao zavatra ao amin\u2019ny maizina sady miteny hoe: \u201cIza no mahita antsika? Iza no mahalala antsika?\u201d",
        "16": "Izato haratsian-toetranareo e! Hoheverina ho mitovy amin\u2019ny tanimanga ve ny mpanefy tanimanga? Ny zavatra natao ve hilaza momba ny mpanao azy hoe: \u201cTsy nanao ahy izy?\u201d Ary ny zavatra novolavolaina ve hilaza momba ny mpamolavola azy hoe: \u201cTsy mahay izy?\u201d",
        "17": "Moa ve tsy fotoana kely sisa dia hovana ho saham-boankazo i Libanona, ary hoheverina ho ala ny saham-boankazo?",
        "18": "Amin\u2019izany andro izany dia handre ny teny ao amin\u2019ny boky ny marenina, ary hahita ao amin\u2019ny haizina sy ny haizim-pito ny mason\u2019ny jamba.",
        "19": "Koa hampitombo ny fifaliany amin\u2019i Jehovah ny mpandefitra, ary hiravoravo amin\u2019Ilay Masin\u2019ny Israely ny olona mahantra.",
        "20": "Fa hifarana ny fiainan\u2019ny mpitondra jadona, ho fongotra ny mpirehareha, ary ho ringana izay rehetra mailaka hanisy ratsy,",
        "21": "dia ireo manolana tenin\u2019olona mba hahameloka an\u2019ilay olona, sy ireo mamandrika an\u2019izay mananatra eo am-bavahady, ary ireo manendrikendrika olo-marina mba hanilihana azy.",
        "22": "Koa nilaza toy izao tamin\u2019ny taranak\u2019i Jakoba i Jehovah, dia izy izay nanavotra an\u2019i Abrahama: \u201cTsy ho menatra i Jakoba, sady tsy ho hatsatra ny tarehiny.",
        "23": "Fa rehefa hitany eo aminy ny zanany izay asan\u2019ny tanako, dia hanamasina ny anarako izy ireo, eny, hanamasina an\u2019Ilay Masin\u2019i Jakoba, ary hatahotra sy hanaja an\u2019ilay Andriamanitry ny Israely.",
        "24": "Ho lasa mahira-tsaina izay manana fisainana mivaona, ary hiana-javatra na dia izay mimenomenona aza.\u201d"
    },
    "30": {
        "1": "\u201cLozan\u2019ireo zanaka mafy loha\u201d, hoy i Jehovah, \u201cdia ireo vonona hanatanteraka fikasana nefa tsy fikasana avy amiko, sy mandraraka fanatitra zava-pisotro nefa tsy notarihin\u2019ny fanahiko, ka mampitombo fahotana,",
        "2": "sy ireo mandeha midina any Ejipta mba hitady fiarovana amin\u2019i Farao sy hialokaloka amin\u2019i Ejipta, nefa tsy nanontany ahy!",
        "3": "Dia hanjary hahamenatra anareo ny fiarovan\u2019i Farao, ary hahafa-baraka anareo ny fialofana eo ambany alok\u2019i Ejipta.",
        "4": "Fa tonga any Zoana ny andrianany, ary tonga hatrany Hanesa ny iraka nalefany.",
        "5": "Ho menatra daholo ny olona noho ny amin\u2019ny firenena iray tsy mitondra soa, izay sady tsy afaka manampy no tsy mitondra soa, fa mahamenatra sy mahafa-baraka fotsiny.\u201d",
        "6": "Ny fanamelohana an\u2019ireo biby any atsimo: Mandeha mamakivaky ny tany misy fahoriana sy fahasahiranana izy ireo, dia tany misy liona, sy leopara mierona, sy menarana ary bibilava misidina izay misy poizina mampamaivay. Eny an-tsoroky ny ampondra no itondrany ny fananany, ary eny amin\u2019ny trafon\u2019ny rameva no itondrany ny vatsiny, izay samy tsy hitondra soa ho an\u2019ny olona.",
        "7": "Zava-poana ihany ireo Ejipsianina ka tsy hahavonjy. Izany no iantsoako azy hoe: \u201cRahaba! Tia mipetra-potsiny anefa izy ireo.\u201d",
        "8": "\u201cAvia \u00e0ry, ka soraty eo amin\u2019ny takela-kazo eo anatrehany izany, ary raketo ao amin\u2019ny boky mba hampiasaina amin\u2019ny andro ho avy, sady ho vavolombelona mandritra ny fotoana tsy voafetra.",
        "9": "Fa vahoaka mpikomy izy ireo, ary zanaka tsy atokisana sady tsy vonona hihaino ny lal\u00e0n\u2019i Jehovah.",
        "10": "Ary milaza amin\u2019izay mahita izy ireo hoe: \u2018Aza mijery\u2019, ary amin\u2019izay mahazo fahitana hoe: \u2018Aza maminany zavatra marina momba anay. Teny fandokafana no lazao aminay, ary zavatra mamitaka no jereo ao amin\u2019ny fahitana.",
        "11": "Mivilia lalana! Mial\u00e0 amin\u2019ny lala-mahitsy! Aza miresaka aminay momba Ilay Masin\u2019ny Israely intsony.\u2019\u201d",
        "12": "Koa izao no lazain\u2019Ilay Masin\u2019ny Israely: \u201cMand\u00e0 ny teniko ianareo ka mitoky amin\u2019ny fanambakana sy famitahana, sady miantehitra amin\u2019izany.",
        "13": "Koa izany fahadisoana izany dia ho toy ny triatra eo amin\u2019ny manda avo be, eny, ho toy ny faritra mitriatra efa mibontsina ka madiva hianjera. Ary hirodana tampoka ao anatin\u2019ny indray mipy maso ilay manda.",
        "14": "Ary hovakivakina izy io toy ny famakiana siniben\u2019ny mpanefy tanimanga, izay potipotehina tsy asiana antra, ka ny potipotiny dia tsy hahitana silany iray akory mba hakana afo avy ao am-patana, na hanovozana rano kely eo amin\u2019ny heniheny.\u201d",
        "15": "Fa izao no nolazain\u2019i Jehovah Tompo Fara Tampony, Ilay Masin\u2019ny Israely: \u201cHo voavonjy ianareo raha miverina sy mitony. Ny tsy fahataitairanareo sy ny fatokisanareo no ho tanjakareo.\u201d Tsy nety anefa ianareo.",
        "16": "Fa hoy ianareo: \u201cTsia, fa handositra mitaingin-tsoavaly izahay!\u201d Koa handositra tokoa ianareo. \u201cAry soavaly haingam-pandeha no hitaingenanay!\u201d Dia ho haingam-pandeha koa ny mpanenjika anareo.",
        "17": "Koa olona iray monja no mandrahona, dia ho tora-kovitra ny arivo. Olona dimy monja no mandrahona, dia handositra ianareo, ka izay sisa miangana aminareo dia ho toy ny andry tokana eny an-tampon-tendrombohitra, sy ho toy ny tsato-kazo famantarana eny an-kavoana.",
        "18": "Mbola manantena ny hiantra anareo ihany anefa i Jehovah, ka hitsangana mba hamindra fo aminareo. Fa Andriamanitry ny rariny i Jehovah, ka sambatra izay rehetra miandry azy.",
        "19": "Tsy hitomany intsony ianao rehefa mipetraka ao Jerosalema ny mponin\u2019i Ziona. Hiantra anao Izy rehefa mandre ny fitarainanao. Raha vao mandre izany izy, dia hamaly anao.",
        "20": "Fahoriana no mofo homen\u2019i Jehovah anareo, ary fampijaliana no rano homeny anareo. Na izany aza, dia tsy hiafina intsony ny Mpampianatra Be Voninahitra izay mampianatra anao, ka hahita an\u2019ilay Mpampianatra Be Voninahitra ny masonao.",
        "21": "Ary raha mivily miankavanana ianao na mivily miankavia, dia ho ren\u2019ny sofinao ny teny avy ao aorianao hoe: \u201cIty no lalana ka andehano.\u201d",
        "22": "Lotoy ny sary sokitrareo norakofana takela-bolafotsy sy ny sarivongana metalinareo nopetahana takela-bolamena. Toy ny ataon\u2019ny vehivavy tonga fotoana, dia harianao ireny ka ataonao hoe: \u201cMaloto!\u201d",
        "23": "Hanome ranonorana ho an\u2019ny voa afafinao amin\u2019ny tany Izy, ary sakafo matavy sy mahavoky no ho vokatry ny tany. Hiraoka ahitra eny amin\u2019ny kijana malalaka tsara ny biby fiompinao, amin\u2019izany andro izany.",
        "24": "Ny omby sy ny ampondra izay miasa tany kosa hihinana vilona nafangaro kidiadiamborona, izay niara-nokororohina tamin\u2019ny lapelina sy ny fikororohana.",
        "25": "Ary amin\u2019ny andro fandripahana, rehefa mianjera ny tilikambo, dia hisy rano mikoriana sy lakandrano eny amin\u2019ny tendrombohitra avo rehetra sy ny havoana rehetra.",
        "26": "Ho toy ny hazavan\u2019ny masoandro mamirapiratra ny hazavan\u2019ny volana fenomanana. Ary ho avo fito heny toy ny hazavana fito andro ny hazavan\u2019ny masoandro mamirapiratra, rehefa fehezin\u2019i Jehovah ny ratra amin\u2019ny olony, ary sitraniny ny fery lalina vokatry ny kapoka nataony taminy.",
        "27": "Tonga avy lavitra ny anaran\u2019i Jehovah, miaraka amin\u2019ny fahatezerany mirehitra sy rahona matevina. Ny molony dia feno fanamelohana, ary ny lelany kosa toy ny afo mandevona.",
        "28": "Toy ny riaka be tafakatra hatreny am-bozona ny fanahiny, mba hanintsanana an\u2019ireo firenena amin\u2019ny sivana fanalana zavatra tsy misy dikany. Ary lamboridy mampirenireny no ho eo amin\u2019ny valanoranon\u2019ireo vahoaka.",
        "29": "Dia hanao hira ianareo, toy ny olona mihira amin\u2019ny alina rehefa manamasina ny tenany ho amin\u2019ny fety. Ary ho falifaly am-po ianareo, toy ny olona mitsoka sodina eny am-pandehanana ho any an-tendrombohitr\u2019i Jehovah, ho any amin\u2019ilay Vatolampin\u2019ny Israely.",
        "30": "Hataon\u2019i Jehovah re ny voninahitry ny feony, ary hataony hita ny fidinan\u2019ny sandriny, miaraka amin\u2019ny fahatezerana mirehitra sy ny lelafo mandevona sy ny oram-be sy ny oram-baratra ary ny havandra.",
        "31": "Fa hihorohoro i Asyria noho ny feon\u2019i Jehovah. Hamely azy amin\u2019ny tehina mantsy izy.",
        "32": "Isaky ny ataon\u2019i Jehovah miantefa amin\u2019i Asyria ny tsorakazo famaizany, dia harahina feon\u2019ampongatapaka sy harpa izany. Ary hanambana azy amin\u2019ny tanany izy ka hiady aminy tokoa.",
        "33": "Tsy ela izay dia efa vonona ny Tofeta nomanina ho an\u2019i Asyria, sady efa nomanina ho an\u2019ny mpanjaka koa. Nataony miavosa ao anatin\u2019ny lavaka lalina ny kitain\u2019i Tofeta. Midedadeda ny afo, ary be dia be ny kitay. Mandrehitra an\u2019i Tofeta ny fofonain\u2019i Jehovah, izay toy ny riakan-tsolifara."
    },
    "31": {
        "1": "Lozan\u2019izay midina hitady fanampiana any Ejipta, sy miantehitra amin\u2019ny soavaly, sy mitoky amin\u2019ny kalesin\u2019ady noho ny hamaroan\u2019ireny, ary mitoky amin\u2019ny soavaly fitondra miady satria tena mahery ireny. Tsy mitodika any amin\u2019Ilay Masin\u2019ny Israely izy ireo, ary tsy mitady an\u2019i Jehovah.",
        "2": "Izy koa anefa hendry, ka hahatonga loza. Tsy hanatsoaka ny teniny Izy, fa hitsangana hamely ny ankohonan\u2019ny ratsy fanahy sy izay manampy ny mpanao ratsy.",
        "3": "Olombelona ihany ny Ejipsianina, fa tsy Andriamanitra, ary nofo ihany ny soavaliny, fa tsy fanahy. Haninjitra ny tanany i Jehovah, dia tsy maintsy ho tafintohina ilay manampy, ary hianjera ilay ampiana, ka hiaraka ho levona izy rehetra.",
        "4": "Fa izao no nolazain\u2019i Jehovah tamiko: \u201cMierona ny liona, eny, mierona ny liona tanora eo amin\u2019ny remby azony, na tafangona daholo aza ny mpiandry ondry nantsoina hamely azy. Tsy ho raiki-tahotra izy na dia miantsoantso aza izy ireo, ary tsy hanaiky ho resy izy na dia mitabataba aza ireo. Dia ho toy izany koa i Jehovah Tompon\u2019ny tafika rehefa hidina hiady, noho ny amin\u2019ny Tendrombohitra Ziona sy ny havoanany.",
        "5": "Hiaro an\u2019i Jerosalema i Jehovah Tompon\u2019ny tafika, toy ny iarovan\u2019ny voro-manidina ny zanany. Eny, hiaro azy Izy sady hanafaka azy. Hitsimbina azy izy sady hamela azy ho afa-mandositra.\u201d",
        "6": "\u201cKoa miverena amin\u2019Ilay nikomian\u2019ny zanak\u2019Israely, fa lehibe ny fikomiana nataon\u2019izy ireo taminy.",
        "7": "Fa amin\u2019izany andro izany izy ireo dia samy hanary ny andriamaniny volafotsy tsy misy fotony sy ny andriamaniny volamena tsy misy dikany. Ny tananareo ihany no nanao ireny, ary fahotana izany.",
        "8": "Ny Asyrianina dia ho lavon\u2019ny sabatra, nefa tsy sabatr\u2019olona izany, eny, sabatra tsy an\u2019olombelona no handripaka azy. Handositra noho ny sabatra izy, ary hampanaovina asa an-terivozona ireo tovolahiny.",
        "9": "Koa hanjavona ny vatolampiny noho ny tahotra mafy, ary hihorohoro ireo andrianany noho ilay tsato-kazo famantarana\u201d, hoy i Jehovah, izay manana ny hazavany ao Ziona sy ny lafaorony ao Jerosalema."
    },
    "32": {
        "1": "Hisy mpanjaka hitondra mba hampanjaka ny fahamarinana, ary hisy andriana hitondra mba hampanjaka ny rariny.",
        "2": "Samy ho toy ny fierena amin\u2019ny rivotra, sy fialofana amin\u2019ny oram-baratra izy ireo, sady ho toy ny rano mikoriana any amin\u2019ny tany karakaina, ary ho toy ny aloky ny vatolampy lehibe any amin\u2019ny tany ngazana.",
        "3": "Tsy haraikitra ny mason\u2019ireo mahita, ary hanongilan-tsofina ireo mandre.",
        "4": "Handinika fahalalana ireo maimaika, ary na ny lelan\u2019ireo miakanakam-piteny aza hahay hiteny mazava tsara.",
        "5": "Tsy holazaina intsony hoe malala-tanana ny adala, ary tsy hatao hoe olona ambony ny maty eritreritra.",
        "6": "Fa mbola hiteny hadalana ihany ny adala, ary mamorona teti-dratsy ao am-pony izy, mba hahatonga fivadiham-pinoana sy mba hilazana lainga hanoherana an\u2019i Jehovah ary mba handefasana ny noana sy ny mangetaheta hody maina.",
        "7": "Ary ratsy ny fanaon\u2019ny olona maty eritreritra. Fa torohevitra mahatonga fitondran-tena baranahiny no omeny, mba hanimbana ny ory amin\u2019ny lainga, rehefa misy mahantra milaza zavatra ara-drariny.",
        "8": "Ny olona malala-tanana kosa manome torohevitra mahatonga halala-tanana, ary halala-tanana foana koa izy.",
        "9": "\u201cMitsang\u00e0na, ry vehivavy miadana, ka henoy ny teniko! Henoy izay lazaiko, ry zanakavavy tsy miraharaha!",
        "10": "Hitebiteby ianareo tsy miraharaha, rehefa afaka herintaona mahery kely, satria tsy hisy ny vokatra na dia rehefa tapitra aza ny fiotazam-boaloboka.",
        "11": "Mangovita, ry vehivavy miadana! Mitebitebe ianareo tsy miraharaha! Esory ny akanjonareo ka mitanjaha, ary misik\u00ecna lamba gony.",
        "12": "Aoka ianareo hikapo-tratra sy hitomany noho ny amin\u2019ireo saha nahafinaritra sy ny voaloboka nahavokatra.",
        "13": "Tsilo sy kirihitra misy tsilony no haniry eo amin\u2019ny tanin\u2019ny oloko, ka hanenika ny trano rehetra nisy fifaliana fahiny, eny, hanenika an\u2019ilay tan\u00e0na nisy haravoana be.",
        "14": "Fa nafoy ny tilikambo fonenana ary nilaozana ny tabataban\u2019ny tan\u00e0na. Nanjary lao i Ofela sy ny tilikambo fiambenana, ka lasa toerana ikarenjen\u2019ny zebra sady lasa kijana ho an\u2019ny biby fiompy mandritra ny fotoana tsy voafetra,",
        "15": "mandra-pirotsaky ny fanahy avy any amin\u2019ny avo ho amintsika. Dia hanjary ho saham-boankazo ny tany efitra, ary hoheverina ho ala ny saham-boankazo.",
        "16": "\u201cHonina any an-tany efitra ny rariny, ary hitoetra ao amin\u2019ilay saham-boankazo ny fahamarinana.",
        "17": "Fiadanana no ho vokatry ny tena fahamarinana, ary filaminana sy tsy fananana ahiahy mandritra ny fotoana tsy voafetra koa no ho vokatra haterany.",
        "18": "Ny oloko hipetraka ao amin\u2019ny fonenana anjakan\u2019ny fiadanana, sy ao amin\u2019ny toerana tsy ananana ahiahy tanteraka, ary ao amin\u2019ny toeram-pialan-tsasatra tsy misy manelingelina.",
        "19": "Hisy havandra anefa rehefa mietry ny ala sy rehefa mietry tanteraka ny tan\u00e0na.",
        "20": "\u201cSambatra ianareo izay mamafy voa eny amoron\u2019ny rano rehetra, ka mamaha ny fatoran\u2019ny omby sy ny ampondra.\u201d"
    },
    "33": {
        "1": "Lozanao, ry ilay mandroba nefa tsy nisy nandroba anao, ilay mamitaka nefa tsy nisy namitaka anao! Horobaina koa ianao raha vao avy mandroba, ary hofitahina ianao raha vao avy mamitaka.",
        "2": "Iantrao izahay, Jehovah \u00f4! Ianao no antenainay. Aoka ianao ho sandrinay isa-maraina, eny, ho famonjena anay amin\u2019ny fotoam-pahoriana.",
        "3": "Mandositra ny olona rehefa mandre ny fitabatabanao. Miparitaka ireo firenena rehefa mitsangana ianao.",
        "4": "Ny zavatra hobaboina eo aminareo, dia hangonina toy ny anangonan\u2019ny kalalao ny zavatra hitany, ary hirohotra eny ny fahavalo, toy ny andiam-balala mirohotra mamely olona.",
        "5": "Hasandratra i Jehovah, satria mitoetra eny amin\u2019ny avo. Ary hofenoiny rariny sy hitsiny ao Ziona.",
        "6": "Ny tsy fivadihana mandritra ny fotoana voatondronao no harenan\u2019ny famonjena. Fahendrena sy fahalalana ary tahotra an\u2019i Jehovah no zava-tsarobidiny.",
        "7": "Miantsoantso eny an-dalana ireo mahery fo amin\u2019izy ireo, ary hitomany amin\u2019alahelo mafy ny iraka mpitady fihavanana.",
        "8": "Nanjary aolo ny lalambe, ary tsy misy mpandeha intsony eny an-dalana. Nivadika tamin\u2019ny fifanekena ny fahavalo, sady nanao tsinontsinona an\u2019ireo tan\u00e0na, ary tsy niraharaha olona.",
        "9": "Misaona sy malazo ny tany. Mangaihay sy potika i Libanona. Nanjary toy ny lemaka karakaina i Sar\u00f4na, ary mihintsan-dravina i Basana sy Karmela.",
        "10": "\u201cKoa hitsangana aho\u201d, hoy i Jehovah, \u201cka hasandratro ny tenako. Eny, hijoro aho.",
        "11": "Bozaka maina no miforona ao an-kibonareo, ary vodivary no haterakareo. Handevona anareo toy ny afo ny toe-tsainareo.",
        "12": "Hirehitra toy ny sokay ireo firenena. Izy ireo dia ho toy ny tsilo notapahina izay dorana amin\u2019ny afo.",
        "13": "Henoy izay hataoko, ry olona any lavitra! Aoka ho fantatrareo ny heriko, ry olona eto akaiky.",
        "14": "Raiki-tahotra ny mpanota ao Ziona, ary tora-kovitra ny mpivadi-pinoana, ka manao hoe: \u2018Iza amintsika no mahajanona eo akaikin\u2019ny afo mandevona? Iza amintsika no mahajanona eo akaikin\u2019ny afo miredareda?\u2019",
        "15": "\u201cIzay mandeha amin\u2019ny fahamarinana foana, sy milaza ny marina, sy tsy mandray tombony tsy ara-drariny azo amin\u2019ny fitaka, sy manakifikifi-tanana tsy handray tsolotra, sy manampin-tsofina tsy hihaino resaka momba ny fandatsahan-dra, ary manakimpy ny masony tsy hahita zava-dratsy,",
        "16": "dia izy no honina eny amin\u2019ny avo. Ary ho harambato sarotra aleha ny tendrombohitra fandosirany. Homena azy ny sakafony, ary tsy ho ritra mihitsy ny tahirin-dranony.\u201d",
        "17": "Mpanjaka tsara tarehy no ho hitan\u2019ny masonao. Ary hahita tany eny lavitra eny izy ireo.",
        "18": "Hiteny moramora ao am-ponao momba ny zavatra nampahatahotra ianao, hoe: \u201cAiza ny mpitan-tsoratra? Aiza ny mpamoaka ny vola hetra? Aiza ny mpanisa ny tilikambo?\u201d",
        "19": "Tsy hahita firenena mpanambany olona intsony ianao, dia firenena mampiasa fiteny saro-takarina sy miboredika amin\u2019ny fiteny tsy azonao.",
        "20": "Jereo i Ziona, ilay tan\u00e0na fanaovantsika fety! Ho hitan\u2019ny masonao i Jerosalema, izay fonenana tsy misy manelingelina, sady tranolay tsy hisy hangorona. Tsy hotsoahana mihitsy ny fantsika be fanenjanan-day eo aminy, ary tsy hisy hotapahina ny tadiny.",
        "21": "Fa ao i Jehovah, Ilay Heni-kaja, no hiaro antsika, eny, hiaro toy ny renirano sy ny lakandrano lehibe izy. Tsy hisy handeha eny amin\u2019ireny ny andian-tsambon\u2019ny fahavalo, ary tsy hisy sambo lehibe handalo eny.",
        "22": "Fa i Jehovah no Mpitsara antsika, Jehovah no Mpanome lal\u00e0na antsika, Jehovah no Mpanjakantsika, ary izy no hamonjy antsika.",
        "23": "Hivaha ny tady, tsy ho voatana hijoro tsara ny andrin-tsambony, ary tsy voavelatra ny lay. Amin\u2019izay fotoana izay dia hozaraina ny zavatra maro azo babo, ka na ny malemy tongotra aza haka be dia be amin\u2019izay norobaina.",
        "24": "Ary tsy hisy mponina hilaza hoe: \u201cMarary aho.\u201d Ho voavela heloka ny olona monina ao amin\u2019ilay tany."
    },
    "34": {
        "1": "Manat\u00f2na mba hihaino, ry firenena! Mihainoa, ry firenena samy hafa! Mihainoa, ry tany sy izay rehetra eo aminy, ary koa ny tany lonaka sy ny zavamiaina rehetra eo aminy.",
        "2": "Fa tezitra amin\u2019ny firenena rehetra i Jehovah sady misafoaka amin\u2019ny tafik\u2019izy ireo manontolo. Hatokany haringana ireny, ka hovonoiny ho faty.",
        "3": "Hariana ireo voavono eo amin\u2019izy ireo, ary hidofaka ny fofon\u2019ny fatiny. Hampitsonika ny tendrombohitra ny ran\u2019izy ireo.",
        "4": "Ho lo daholo ny ao amin\u2019ny tafiky ny lanitra. Ary hahorona toy ny horonam-boky ny lanitra. Halazo ny tafik\u2019izy ireo manontolo, ka hihintsana toy ny ravim-boaloboka malazo sy toy ny aviavy malazo.",
        "5": "\u201cHihosin-dra eny amin\u2019ny lanitra ny sabatro. Jereo fa hidina hamely an\u2019i Edoma izy io, ka hamely ny olona efa natokako haringana, ary ara-drariny izany.",
        "6": "Manana sabatra i Jehovah, ary ho feno ra sy hihoso-menaka izy io, noho ny ran\u2019ondrilahy sy ran\u2019osilahy ary noho ny tavin\u2019ny voan\u2019ondrilahy. Fa misy sorona hataon\u2019i Jehovah ao Bozra, ary be dia be no hovonoiny ao Edoma.",
        "7": "Hiara-midina amin\u2019ireny ny ombidia, ary ny vantotr\u2019ombilahy hiaraka amin\u2019ireo matanjaka. Ho vonton-dra ny tanin\u2019izy ireo, ary ny vovo-taniny ho feno menaky ny tavy.\u201d",
        "8": "Fa manana andro famaliana i Jehovah, sady manana taona hamaliana noho izay natao tamin\u2019i Ziona.",
        "9": "Dia hovana ho godorao ranony ny reniranon\u2019i Bozra, ary hovana ho solifara ny vovoka ao aminy. Ho toy ny godorao mirehitra ny taniny.",
        "10": "Tsy hovonoina izany afo izany na andro na alina, ary hiakatra mandritra ny fotoana tsy voafetra ny setroka avy aminy. Ho lasa karakaina hatramin\u2019ny taranaka fara mandimby izy, ary tsy hisy olona handalo intsony eo aminy mandrakizay mandrakizay.",
        "11": "Hitoetra ao ny gisandrano sy ny sokina, ary honina ao ny vorondolo lava sofina sy ny goaika. Hohenjaniny eo amin\u2019ilay tany ny tady andrefesana ny fahafoanana, sy ny pilaon\u2019ny fahafonganana.",
        "12": "Tsy misy hatao mpanjaka ny olona ambony ao aminy, ary tsy hisy intsony ny andrianany rehetra.",
        "13": "Hanirian\u2019ny tsilo ny tilikambo fonenany, ary hisy tsilo sy ahidratsy eny amin\u2019ny toerany voaro mafy. Ho fonenan\u2019ny alikadia koa izy, ary ho tokotany hikarenjen\u2019ny aotirisy.",
        "14": "Hifankahita amin\u2019ny biby minaonaona ny biby mpirenireny eny amin\u2019ny faritra karakaina, ary hiantso ny namany ny demonia miendrika osy. Hipetrapetraka any ny matoriandro, ka hahita toeram-pialan-tsasatra.",
        "15": "Any ny bibilava miantoraka no hanao ny tranony, sy hanatody, sy hikotrika, ary hanangona sy hiaro an\u2019ireo zanany. Hitangorona any koa ny papango, samy miaraka amin\u2019ny vadiny avy.",
        "16": "Manaova fikarohana ao amin\u2019ny bokin\u2019i Jehovah, ka vakio mafy izany. Tsy misy tsy eo ireny biby ireny ary samy manana ny vadiny avy, satria ny vavan\u2019i Jehovah no efa nandidy momba izany, ary ny fanahiny no nanangona an\u2019ireny.",
        "17": "Izy no nanao antsapaka ho an\u2019ireny, ary ny tanany no nitsinjara an\u2019ilay toerana ho an\u2019ireny tamin\u2019ny alalan\u2019ny tady fandrefesana. Hitoetra ao mandritra ny fotoana tsy voafetra ireny, ary honina ao hatramin\u2019ny taranaka fara mandimby."
    },
    "35": {
        "1": "Hifaly ny tany efitra sy ny faritra karakaina, ary hiravoravo ny lemaka karakaina sady hamony toy ny voninkazo safrona.",
        "2": "Eny, hamony tokoa izany, ary tena ho faly ka hiravoravo sy hihoby. Homena azy ny voninahitr\u2019i Libanona, sy ny famirapiratan\u2019i Karmela sy Sar\u00f4na. Ary hisy olona sasany hahita ny voninahitr\u2019i Jehovah, dia ny famirapiratan\u2019ilay Andriamanitsika.",
        "3": "Hatanjaho ny tanana miraviravy sy ny lohalika mangozohozo.",
        "4": "Lazao amin\u2019ireo mitebiteby * hoe: \u201cMahereza. Aza matahotra fa ho avy hamaly izay natao taminareo ilay Andriamanitrareo, eny, hamaly Andriamanitra. Izy mihitsy no ho avy hamonjy anareo.\u201d",
        "5": "Amin\u2019izany fotoana izany, dia hampahiratina ny mason\u2019ny jamba, ary hatao mandre ny sofin\u2019ny marenina.",
        "6": "Amin\u2019izany fotoana izany koa dia hahavita hianika tendrombohitra toy ny serfa ny malemy tongotra, ary hihoby ny lelan\u2019ny moana. Fa hisy rano hiboiboika any an-tany efitra, ary hisy renirano any amin\u2019ny lemaka karakaina.",
        "7": "Hanjary ho toy ny kamory anirian\u2019ny bararata ny tany ngazana, ary ho toy ny loharano ny tany karakaina. Hisy ahi-maitso sy bararata ary zozoro ny fonenan\u2019ny alikadia, dia ny toerana fialany sasatra.",
        "8": "Ary hisy lalambe hantsoina hoe Lalan\u2019ny Fahamasinana any. Tsy handalo eny ny olona tsy madio, fa ho an\u2019izay mahazo mandeha eny ihany izy io, ka tsy hisy handehandeha eny ny olona adala.",
        "9": "Tsy hisy liona eny, ary tsy hankeny ny bibidia mpiremby. Tsy hisy ho hita eny ireny, fa izay navotana ihany no handeha eny.",
        "10": "Koa hiverina any Ziona amim-pihobiana ireo navotan\u2019i Jehovah, ary hifaly mandritra ny fotoana tsy voafetra izy ireo. Ho feno hafaliana sy haravoana izy ireo, ary handositra azy ny alahelo sy ny fisentoana."
    },
    "36": {
        "1": "Tamin\u2019ny taona fahefatra ambin\u2019ny folo nanjakan\u2019i Hezekia Mpanjaka, dia niakatra hamely an\u2019ireo tan\u00e0na voaro mafy rehetra tany Joda i Sankeriba mpanjakan\u2019i Asyria, ka naka an\u2019ireny.",
        "2": "Ary nirahin\u2019ny mpanjakan\u2019i Asyria avy tao Lakisy, ho any amin\u2019i Hezekia Mpanjaka any Jerosalema, i Rabsake mbamin\u2019ny miaramila be dia be. Dia nijanona teo akaikin\u2019ny lakandranon\u2019ny dobo ambony izy, teo amin\u2019ny lalambe mankany amin\u2019ny sahan\u2019ny mpanasa lamba.",
        "3": "Ary nivoaka ho eo amin\u2019i Rabsake i Eliakima zanak\u2019i Hilkia, mpiandraikitra ny ankohonan\u2019ny mpanjaka, sy Sebna mpitan-tsoratra, ary Joa zanak\u2019i Asafa, mpanoratra ny raharaham-panjakana.",
        "4": "Koa hoy i Rabsake tamin\u2019izy ireo: \u201cMba ilazao i Hezekia hoe: \u2018Izao no nolazain\u2019ny mpanjaka lehibe, dia ny mpanjakan\u2019i Asyria: \u201cFa inona koa izao itokisanao izao?",
        "5": "Nilaza ianao hoe: \u2018Ananako daholo na ny saina na ny hery hoenti-miady.\u2019 Rediredy fotsiny izany teninao izany. Fa iza no mba itokisanao no mikomy amiko ianao?",
        "6": "I Ejipta no mba itokisanao hanampy anao. Bararata torotoro anefa izy, ka raha itehenana dia hanindrona sy handoaka tanana. Toy izany i Farao mpanjakan\u2019i Ejipta ho an\u2019izay rehetra mitoky aminy.",
        "7": "Raha hoy kosa ianao hoe: \u2018I Jehovah Andriamanitray no itokisanay!\u2019 Fa angaha moa tsy izy no tompon\u2019ireo toerana avo sy alitara nesorin\u2019i Hezekia, izay nilaza tamin\u2019ny Joda sy Jerosalema hoe: \u2018Eto anoloan\u2019ity alitara ity no hiankohofanareo\u2019?\u201d\u2019",
        "8": "Koa aoka ianao hifanamby amin\u2019ny tompoko, dia ny mpanjakan\u2019i Asyria: Homeko soavaly roa arivo ianao, dia ho hita eo raha manana olona afaka hitaingina azy.",
        "9": "Hataonao ahoana no hampandositra governora anankiray, na dia izay anisan\u2019ny kely indrindra amin\u2019ny mpanompon\u2019ny tompoko aza, nefa ianao aza mila mitoky amin\u2019i Ejipta mba hahazoana kalesy sy mpitaingin-tsoavaly?",
        "10": "Ary angaha moa izaho tsy nahazo alalana avy tamin\u2019i Jehovah matoa miakatra hanafika sy handrava an\u2019ity tany ity? I Jehovah mihitsy no niteny tamiko hoe: \u2018Miakara hanafika an\u2019io tany io, ary ravao izy.\u2019\u201d",
        "11": "Dia hoy i Eliakima sy Sebna ary Joa tamin\u2019i Rabsake: \u201cFiteny syrianina re, azafady, no iteneno amin\u2019ny mpanomponao, fa azonay ihany izany e! Aza manao fitenin\u2019ny Jiosy aminay fa ren\u2019ny olona etsy ambony manda.\u201d",
        "12": "Hoy anefa i Rabsake: \u201cAngaha moa izaho nirahin\u2019ny tompoko hilaza izany teny izany aminao sy amin\u2019ny tomponao, fa tsy amin\u2019ny olona mipetraka etsy ambony manda, mba hihinanany ny tsy fihinany * sy hisotroany ny tsy fisotrony * miaraka aminareo?\u201d",
        "13": "Ary nijoro teo ihany i Rabsake, ka niteny mafy tamin\u2019ny fitenin\u2019ny Jiosy, nanao hoe: \u201cHenoy ny tenin\u2019ny mpanjakan\u2019i Asyria, ilay mpanjaka lehibe!",
        "14": "Izao no nolazain\u2019ny mpanjaka: \u2018Aza manaiky hofitahin\u2019i Hezekia ianareo, fa tsy mahavonjy anareo izy.",
        "15": "Ary aza manaiky hotarihin\u2019i Hezekia hitoky amin\u2019i Jehovah, ka hilazany hoe: \u201cTena hamonjy antsika tokoa i Jehovah, ary tsy hatolotra eo an-tanan\u2019ny mpanjakan\u2019i Asyria ity tan\u00e0na ity.\u201d",
        "16": "Aza mihaino an\u2019i Hezekia, fa izao no nolazain\u2019ny mpanjakan\u2019i Asyria: \u201cMeteza hitolo-batana amiko, ka mivoaha hankat\u1ef3 amiko, dia samy hihinana ny voalobony sy ny aviaviny avy ianareo, ary samy hisotro ny rano avy amin\u2019ny lavaka fanangonan-dranony,",
        "17": "mandra-pahatongako hitondra anareo ho any amin\u2019ny tany izay tahaka ny taninareo, dia tany misy varimbazaha sy divay vaovao, tany misy mofo sy tanimboaloboka.",
        "18": "Sao mantsy hamitaka anareo i Hezekia ka hilaza hoe: \u2018I Jehovah no hamonjy antsika.\u2019 Fa angaha ny andriamanitr\u2019ireo firenena nahavonjy ny taniny teo an-tanan\u2019ny mpanjakan\u2019i Asyria?",
        "19": "Aiza izao ireo andriamanitr\u2019i Hamata sy Arpada? Aiza koa ireo andriamanitr\u2019i Sefarvaima? Nahavonjy an\u2019i Samaria teo an-tanako angaha ireny?",
        "20": "Iza tamin\u2019ny andriamanitra rehetran\u2019ireo tany ireo no nahavonjy ny taniny teo an-tanako? Koa ahoana no hahafahan\u2019i Jehovah hamonjy an\u2019i Jerosalema eo an-tanako?\u201d\u2019\u201d",
        "21": "Nangina anefa izy ireo, ka tsy namaly azy na indraim-bava aza, satria efa nodidian\u2019ny mpanjaka hoe: \u201cAza mamaly azy.\u201d",
        "22": "Fa nankao amin\u2019i Hezekia kosa i Eliakima zanak\u2019i Hilkia, mpiandraikitra ny ankohonan\u2019ny mpanjaka, sy Sebna mpitan-tsoratra, ary Joa zanak\u2019i Asafa, mpanoratra ny raharaham-panjakana. Ary samy efa nandrovitra ny akanjony avy izy ireo. Dia nolazain\u2019izy ireo tamin\u2019i Hezekia ny tenin\u2019i Rabsake."
    },
    "37": {
        "1": "Rehefa ren\u2019i Hezekia Mpanjaka izany, dia norovitiny avy hatrany ny akanjony. Ary nitafy lamba gony izy, ka nankao an-tranon\u2019i Jehovah.",
        "2": "Dia nirahiny ho any amin\u2019i Isaia mpaminany zanak\u2019i Amoza i Eliakima mpiandraikitra ny ankohonan\u2019ny mpanjaka, sy Sebna mpitan-tsoratra, ary ny anti-panahy mpisorona. Ary nitafy lamba gony daholo ireo.",
        "3": "Dia hoy ireo tamin\u2019i Isaia: \u201cIzao no nolazain\u2019i Hezekia: \u2018Andro fahoriana sy fanaovana teny henjana ary famingavingana ity andro ity, satria efa ho latsaka ny zaza, fa ny hery hiterahana azy no tsy misy.",
        "4": "Angamba i Jehovah Andriamanitrao handre ny tenin\u2019i Rabsake, izay nirahin\u2019ny mpanjakan\u2019i Asyria tompony hihantsy an\u2019ilay Andriamanitra velona. Koa rehefa mandre izany teny izany i Jehovah Andriamanitrao, dia hanao ampamoaka azy. Ary aoka ianao hanandratra vavaka ho an\u2019izay sisa mbola eto.\u2019\u201d",
        "5": "Koa nankao amin\u2019i Isaia ireo mpanompon\u2019i Hezekia Mpanjaka.",
        "6": "Ary hoy i Isaia tamin\u2019ireo: \u201cLazao amin\u2019ny tomponareo hoe: \u2018Izao no nolazain\u2019i Jehovah: \u201cAza matahotra noho ny teny renao, dia izay nanevatevan\u2019ny mpanompon\u2019ny mpanjakan\u2019i Asyria ahy.",
        "7": "Fa hanome saina azy aho mba hodiany any amin\u2019ny taniny, rehefa mahazo tatitra izy. Ary hataoko izay hahalavon-tsabatra azy any.\u201d\u2019\u201d",
        "8": "Ary ren\u2019i Rabsake fa efa niala tany Lakisy ny mpanjakan\u2019i Asyria. Koa niverina tany amin\u2019ny mpanjaka izy ka nahita azy niady tamin\u2019i Libna.",
        "9": "Ary nisy nilaza tamin\u2019ny mpanjaka fa nivoaka hiady aminy i Tiraka mpanjakan\u2019i Etiopia. Raha vao nandre izany izy, dia nandefa iraka nankany amin\u2019i Hezekia, nanao hoe:",
        "10": "\u201cIzao no holazainareo amin\u2019i Hezekia mpanjakan\u2019ny Joda: \u2018Aza manaiky ho voafitak\u2019ilay Andriamanitrao itokisanao, izay manao hoe: \u201cTsy hatolotra eo an-tanan\u2019ny mpanjakan\u2019i Asyria i Jerosalema.\u201d",
        "11": "Efa renao ny nataon\u2019ireo mpanjakan\u2019i Asyria tamin\u2019ny tany rehetra, dia ny nandravany azy. Koa ianao indray ve no ho voavonjy?",
        "12": "Rehefa naringan\u2019ny razako i Gozana sy Harana sy Rezefa ary ny zanak\u2019i Edena tao Tela-asara, angaha nisy nahavonjy an\u2019ireny firenena ireny ny andriamaniny?",
        "13": "Aiza izao ny mpanjakan\u2019i Hamata, ny mpanjakan\u2019i Arpada, ny mpanjakan\u2019ny tan\u00e0nan\u2019i Sefarvaima, ary ny mpanjakan\u2019i Hena sy Iva?\u2019\u201d",
        "14": "Ary noraisin\u2019i Hezekia teny an-tanan\u2019ireo iraka ny taratasy ka novakiny. Dia niakatra tao an-tranon\u2019i Jehovah izy, ka namelatra izany teo anatrehan\u2019i Jehovah.",
        "15": "Ary nivavaka tamin\u2019i Jehovah i Hezekia hoe:",
        "16": "\u201cRy Jehovah Tompon\u2019ny tafika, Andriamanitry ny Israely, izay mipetraka eo amin\u2019ny kerobima! Ianao irery no tena Andriamanitry ny fanjakana rehetra eto an-tany. Ianao no nanao ny lanitra sy ny tany.",
        "17": "Aoka ianao hanongilan-tsofina ka hihaino, Jehovah \u00f4! Ahirato ny masonao, Jehovah \u00f4, ka mijere, ary henoy ny teny rehetra nampitondrain\u2019i Sankeriba mba hihantsiana an\u2019ilay Andriamanitra velona.",
        "18": "Jehovah \u00f4, marina tokoa fa efa noravan\u2019ireo mpanjakan\u2019i Asyria ny tany rehetra sy ny taniny.",
        "19": "Ary nodorana ny andriamanitr\u2019ireny, satria tsy andriamanitra fa vato aman-kazo asa tanan\u2019olona ihany, ka naringana.",
        "20": "Koa ankehitriny, Jehovah Andriamanitray \u00f4, vonjeo eo an-tanany izahay, mba ho fantatry ny fanjakana rehetra eto an-tany fa ianao irery ihany no Andriamanitra, Jehovah \u00f4!\u201d",
        "21": "Ary naniraka olona nankany amin\u2019i Hezekia i Isaia zanak\u2019i Amoza, hanao hoe: \u201cIzao no nolazain\u2019i Jehovah Andriamanitry ny Israely: \u2018Koa satria nivavaka tamiko momba an\u2019i Sankeriba mpanjakan\u2019i Asyria ianao,",
        "22": "dia izao no teny fanamelohan\u2019i Jehovah azy: \u201cManao tsinontsinona anao i Ziona zanakavavy virjiny, sady maneso anao. Mihivingivin-doha ao andamosinao i Jerosalema zanakavavy.",
        "23": "Mihantsy an\u2019iza ianao, ary manevateva an\u2019iza? Mampiaka-peo amin\u2019iza ianao, Ary mampiandranandrana ny masonao amin\u2019iza? Tsy amin\u2019iza fa amin\u2019Ilay Masin\u2019ny Israely!",
        "24": "Ny mpanomponao no nampiasainao hihantsiana an\u2019i Jehovah, ka hoy ianao: \u2018Ny kalesin\u2019adiko maro be No hiakarako eny amin\u2019ny tendrombohitra avo indrindra, Any amin\u2019ny faritra lavitra indrindra ao Libanona. Ary hokapaiko ny hazo sedera avo sy ny hazo zenevrie tsara indrindra any. Dia hiditra ao amin\u2019ny toerana avo faran\u2019izay lavitra any aho, any amin\u2019ny alany mahavokatra.",
        "25": "Handavaka aho ka hisotro rano, Ary ny faladiako no handritako ny lakandrano rehetran\u2019i Neily any Ejipta.\u2019",
        "26": "Angaha tsy renao fa izany no fanapahan-kevitro efa hatry ny ela be? Efa hatramin\u2019ny taloha aho no nikasa hanao izany. Koa ankehitriny dia hotanterahiko izany. Ary ianao no hahatonga ny tan\u00e0na voaro mafy ho lasa aolo, toy ny tan\u00e0na lasa korontam-bato miavosa.",
        "27": "Hiraviravy tanana ny mponina ao, Ka hihorohoro sy ho menatra. Ho tahaka ny zavamaniry eny an-tsaha sy ny ahi-maitso marefo izy, Ary ho tahaka ny ahitra eny amin\u2019ny tafo sy eny an-tanimboly izay mainan\u2019ny rivotra avy any atsinanana.",
        "28": "Fantatro tsara izay ataonao na mipetraka ianao, na miditra, na mivoaka. Fantatro tsara koa ny hatezeranao amiko,",
        "29": "Satria efa tonga at\u1ef3 am-poto-tsofiko ny fahatezeranao amiko sy ny fieronao. Koa hasiako faraingo ny oronao, ary hasiako lamboridy eo amin\u2019ny vavanao, Ka hotaritiko hiverina any amin\u2019ny lalana niavianao ianao.\u201d",
        "30": "\u201c\u2018Ary izao no ho famantarana ho anao: Amin\u2019ity taona ity dia ny vokatra avy amin\u2019ny voa latsaka tamin\u2019ny tany no hohanin\u2019ny olona, ary mbola ho toy izany koa amin\u2019ny herintaona. Amin\u2019ny taona fahatelo kosa dia mamafaza voa ka mijinj\u00e0, ary manaova tanimboaloboka, dia hano izay vokatra avy aminy.",
        "31": "Ary izay tafavoaka velona amin\u2019ny taranak\u2019i Joda, eny, izay sisa miangana, dia hamaka lalina sy hamokatra.",
        "32": "Fa hisy sisa hivoaka avy ao Jerosalema, ary hisy ho tafavoaka velona avy any amin\u2019ny Tendrombohitra Ziona. Ny hafanam-pon\u2019i Jehovah Tompon\u2019ny tafika no hanatanteraka izany.",
        "33": "\u201c\u2018Koa hoy i Jehovah momba ny mpanjakan\u2019i Asyria: \u201cTsy ho tafiditra ato amin\u2019ity tan\u00e0na ity izy, na handefa zana-tsip\u00ecka ato, na hiady amin\u2019ity tan\u00e0na ity miaraka amin\u2019ny ampinga, na hanangana tovon-tany hanaovana fahirano azy.\u201d\u2019",
        "34": "\u201c\u2018Ny lalana niaviany ihany no hiverenany, fa tsy ho tafiditra ato amin\u2019ity tan\u00e0na ity izy\u2019, hoy i Jehovah.",
        "35": "\u2018Fa hiaro an\u2019ity tan\u00e0na ity aho, ka hamonjy azy noho ny amiko sy noho ny amin\u2019i Davida mpanompoko.\u2019\u201d",
        "36": "Dia nivoaka ilay anjelin\u2019i Jehovah ka nandripaka dimy arivo sy valo alina sy iray hetsy tao an-tobin\u2019ny Asyrianina. Ary nony nifoha maraina ny olona, dia indreo fa efa maty daholo ny Asyrianina.",
        "37": "Koa niala teo i Sankeriba mpanjakan\u2019i Asyria, ka lasa niverina tany Ninive ary nipetraka tany.",
        "38": "Ary raha mbola niankohoka tao an-tranon\u2019i Nisroka andriamaniny izy, dia namono azy tamin\u2019ny sabatra i Adrameleka sy Sarezera zanany lahy, ka nandositra tany Ararata. Ary i Esara-hadona zanany no nanjaka nandimby azy."
    },
    "38": {
        "1": "Tamin\u2019izany andro izany, dia narary efa ho faty i Hezekia. Koa nankao aminy i Isaia mpaminany zanak\u2019i Amoza, ka niteny hoe: \u201cIzao no nolazain\u2019i Jehovah: \u2018Mamel\u00e0 hafatra amin\u2019ny ankohonanao, satria ho faty ianao fa tsy ho velona.\u2019\u201d",
        "2": "Dia nitodika tany amin\u2019ny rindrina i Hezekia ka nivavaka tamin\u2019i Jehovah,",
        "3": "nanao hoe: \u201cMitalaho aminao aho, Jehovah \u00f4! Mba tsarovy re ny nandehanako teo anatrehanao tamim-pahitsiana * sy tamin\u2019ny foko manontolo, ary ny nanaovako izay tsara teo imasonao e!\u201d Dia nitomany be izy.",
        "4": "Ary tonga tamin\u2019i Isaia ny tenin\u2019i Jehovah hoe:",
        "5": "\u201cMandehana, lazao amin\u2019i Hezekia hoe: \u2018Izao no nolazain\u2019i Jehovah, Andriamanitr\u2019i Davida razambenao: \u201cEfa reko ny vavakao, ary efa hitako ny ranomasonao. Koa hampiako dimy ambin\u2019ny folo taona ny andronao.",
        "6": "Ary hovonjeko eo am-pelatanan\u2019ny mpanjakan\u2019i Asyria ianao sy ity tan\u00e0na ity, ka harovako ity tan\u00e0na ity.",
        "7": "Izao no famantarana avy amin\u2019i Jehovah hahalalanao fa hotanterahin\u2019i Jehovah ny teniny:",
        "8": "Ny aloka izay efa nidina teo amin\u2019ny zanatohatr\u2019i Ahaza noho ny fidinan\u2019ny masoandro, dia hataoko mihemotra zanatohatra folo.\u201d\u2019\u201d Koa nihemotra zanatohatra folo ny aloka izay efa nidina teo amin\u2019ny zanatohatra.",
        "9": "Ary izao no nosoratan\u2019i Hezekia mpanjakan\u2019ny Joda, rehefa narary izy ka sitrana tamin\u2019ny aretiny:",
        "10": "Hoy aho: \u201cHiditra eo am-bavahadin\u2019ny Fasana * aho, amin\u2019izao androko izao. Hesorina amiko ny taona sisa hiainako.\u201d",
        "11": "Hoy aho: \u201cTsy hahita an\u2019i Jah aho, eny, tsy hahita an\u2019i Jah eto amin\u2019ny tanin\u2019ny velona. Tsy hahita olombelona intsony aho, fa hiaraka amin\u2019ny mponina any amin\u2019ny tanin\u2019ny fahafatesana.",
        "12": "Nongotana sy nesorina tamiko toy ny tranolain\u2019ny mpiandry ondry ny fonenako. Ahoroko toy ny lamba ahoron\u2019ny mpanenona ny fiainako, Ary manapaka ahy hiala amin\u2019ny kofehy tenany Izy. Atolotrao ho azom-pahoriana aho, hatramin\u2019ny maraina ka hatramin\u2019ny alina.",
        "13": "Nampitony ny tenako aho mandra-maraina. Toy ny liona mihitsy izy manapatapaka ny taolako rehetra. Atolotrao ho azom-pahoriana aho, hatramin\u2019ny maraina ka hatramin\u2019ny alina.",
        "14": "Mitaraindraina toy ny sidintsidina sy tsikorovana aho, Ary mitoreo toy ny voromailala. Valalanina ny masoko mitazana ny eny amin\u2019ny avo: \u2018Ory mafy aho, Jehovah \u00f4! Tohano aho!\u2019",
        "15": "Inona no holazaiko, ary inona no holazainy amiko? Efa nanao zavatra izy. Handeha amim-panetren-tena aho mandritra ny taona rehetra iainako, noho ny fahoriana mangidy nanjo ahy.",
        "16": "\u2018Jehovah \u00f4, noho izany no ahaveloman\u2019ny olona, ary noho izany koa no mbola mahavelona ny aiko, toy ny an\u2019ny olon-drehetra. Hositraninao aho ka hotsimbininao ny aiko.",
        "17": "Tsy fiadanana no hitako fa fahoriana mangidy, eny, mangidy. Nanjary niraiki-po tamiko anefa ianao, ka nisakana ahy tsy ho any amin\u2019ny lavaky ny fahalevonana. Fa narianao any ivohonao ny fahotako rehetra.",
        "18": "Tsy ny Fasana * mantsy no afaka midera anao, ary tsy afaka mankalaza anao ny fahafatesana. Tsy afaka miandrandra ny fahamarinanao ireo midina any an-davaka.",
        "19": "Ny velona, eny, ny velona no afaka midera anao, Toy ny ahafahako midera anao androany. Ary ny ray no afaka mampianatra an\u2019ireo zanany momba ny fahamarinanao.",
        "20": "Avia hamonjy ahy, Jehovah \u00f4! Dia hotendrenay amin\u2019ny lokanga ny feon-kira noforoniko, Eny, hotendrenay mandritra ny androm-piainanay ao an-tranon\u2019i Jehovah.\u2019\u201d",
        "21": "Ary hoy i Isaia: \u201cMak\u00e0 mofo vita amin\u2019ny aviavy maina noporetina, ka apetaho eo amin\u2019ilay fery, mba hahasitrana an\u2019i Hezekia.\u201d",
        "22": "Tamin\u2019izay fotoana izay ihany, dia hoy i Hezekia: \u201cInona no famantarana fa hiakatra any an-tranon\u2019i Jehovah aho?\u201d"
    },
    "39": {
        "1": "Tamin\u2019izany andro izany, dia nandefa taratasy sy fanomezana ho an\u2019i Hezekia i Merodaka-baladana mpanjakan\u2019i Babylona, zanak\u2019i Baladana, rehefa reny fa narary i Hezekia nefa natanjaka indray.",
        "2": "Faly i Hezekia tamin\u2019ny fahatongavan\u2019ireo iraka, ka nasehony azy ny zava-drehetra tao amin\u2019ny fitehirizan-karenany, dia ny volafotsy sy ny volamena sy ny menaka balsama sy ny menaka sarobidy ary ny fitaovam-piadiany rehetra, mbamin\u2019izay rehetra tao amin\u2019ny fitehirizan-karenany. Tsy nisy tsy nasehon\u2019i Hezekia azy ny tao an-tranony sy ny tao amin\u2019ny fanjakany manontolo.",
        "3": "Avy eo dia nankao amin\u2019i Hezekia Mpanjaka i Isaia mpaminany, ka niteny taminy hoe: \u201cInona no nolazain\u2019ireny olona ireny? Ary avy aiza, hono, ry zareo no nankat\u1ef3?\u201d Dia hoy i Hezekia: \u201cAvy any an-tany lavitra, avy any Babylona izy ireny no nankat\u1ef3 amiko.\u201d",
        "4": "Ary hoy i Isaia: \u201cInona no hitany tato an-tranonao?\u201d Dia hoy i Hezekia: \u201cIzay rehetra ato an-tranoko dia hitany daholo. Tsy nisy tsy nasehoko azy ny tao amin\u2019ny fitehirizan-karenako.\u201d",
        "5": "Dia hoy i Isaia tamin\u2019i Hezekia: \u201cHenoy ny tenin\u2019i Jehovah Tompon\u2019ny tafika:",
        "6": "\u2018Ho avy ny andro hitondrana an\u2019izay rehetra ato an-tranonao sy izay rehetra notehirizin\u2019ny razanao mandraka androany, ho any Babylona.\u2019 \u2018Tsy hisy na inona na inona ho tavela\u2019, hoy i Jehovah.",
        "7": "\u2018Hoentina koa ny sasany amin\u2019ny zanakao lahy izay haterakao, ka ho lasa tandapa any an-dapan\u2019ny mpanjakan\u2019i Babylona.\u2019\u201d",
        "8": "Dia hoy i Hezekia tamin\u2019i Isaia: \u201cMety izany tenin\u2019i Jehovah nolazainao izany.\u201d Ary hoy koa izy: \u201cSatria mbola hisy fiadanana sy fahamarinana foana amin\u2019ny androko.\u201d"
    },
    "40": {
        "1": "\u201cAmpion\u00f2ny, ampion\u00f2ny ny oloko!\u201d, hoy ny Andriamanitrareo.",
        "2": "\u201cManaova teny manohina ny fon\u2019i Jerosalema. Manaova antso avo ka lazao aminy fa efa tapitra ny asa an-terivozona nataony, ary efa voaonitra ny fahadisoany. Efa azony tamin\u2019i Jehovah daholo ny saziny noho ny fahotany rehetra.\u201d",
        "3": "Injay misy miantsoantso any an-tany efitra hoe: \u201cKarakarao ny lalana halehan\u2019i Jehovah! Ataovy mahitsy ilay lalambe ho an\u2019Andriamanitsika, dia ilay lalana mamakivaky ny lemaka karakaina.",
        "4": "Aoka hasondrotra ny lohasaha rehetra, fa haetry kosa ny tendrombohitra sy ny havoana rehetra. Ataovy mitovy tantana ny tany feno dongona, ary ovao ho lemaka ny tany mikitoantoana.",
        "5": "Dia hiharihary ny voninahitr\u2019i Jehovah, ka hiara-mahita izany ny nofo rehetra. Fa ny vavan\u2019i Jehovah no efa niteny.\u201d",
        "6": "Injay misy milaza hoe: \u201cMiantsoantsoa!\u201d Dia misy mamaly hoe: \u201cHiantso hoe ahoana?\u201d \u201cAhitra ihany ny nofo rehetra, ary toy ny voninkazo eny an-tsaha ny hatsaram-panahiny rehetra.",
        "7": "Maina ny ahitra ary malazo ny voninkazo, satria notsofin\u2019ny fofonain\u2019i Jehovah. Ahitra ihany tokoa ny olona.",
        "8": "Maina ny ahitra ary malazo ny voninkazo, fa ny tenin\u2019Andriamanitsika kosa haharitra mandritra ny fotoana tsy voafetra.\u201d",
        "9": "Miakara any an-tendrombohitra avo, ry vehivavy mitondra vaovao tsara ho an\u2019i Ziona. Asandrato ny feonao ka ataovy mafy, ry vehivavy mitondra vaovao tsara ho an\u2019i Jerosalema, eny, asandrato ny feonao. Aza matahotra! Lazao amin\u2019ireo tan\u00e0nan\u2019i Joda hoe: \u201cIndro ny Andriamanitrareo!\u201d",
        "10": "Ho avy toy ny mahery i Jehovah Tompo Fara Tampony, ary ny sandriny no hanjaka hisolo tena azy. Efa eny aminy ny valisoa omeny, ary efa eo anatrehany ny karama aloany.",
        "11": "Toy ny mpiandry ondry izy ka handrasany ny andian\u2019ondriny. Ny sandriny no hanangonany ny zanak\u2019ondry, ka hotrotroiny eo an-tratrany ireny. Ary hotarihiny amim-pitandremana ireo mampinono.",
        "12": "Iza no mahavita mamatra ny rano rehetra amin\u2019ny felatanany, sy mandrefy ny lanitra amin\u2019ny irain-jehy, sy mamatra ny vovoky ny tany amin\u2019ny kapoaka, * na mandanja ny tendrombohitra amin\u2019ny fandanjana, sy mandanja ny havoana amin\u2019ny mizana?",
        "13": "Iza no mahavita mandrefy ny fanahin\u2019i Jehovah, ary iza no mpanoro hevitra azy ka mampahafantatra azy ny zava-drehetra?",
        "14": "Iza no nakany hevitra mba hanazava taminy? Ary iza no mampianatra azy ny lalan\u2019ny rariny, na mampita fahalalana aminy, na mampahafantatra azy ny tena fahiratan-tsaina?",
        "15": "Toy ny rano indray mitete avy amin\u2019ny siny ireo firenena, ary toy ny vovoka manify eo amin\u2019ny mizana no fiheverana azy. Manainga an\u2019ireo nosy izy, toy ny manainga vovoka madinika.",
        "16": "Na ny hazon\u2019i Libanona aza tsy ampy hatao kitay, ary na ny bibidia ao aza tsy ampy hatao fanatitra dorana.",
        "17": "Ny firenena rehetra dia toy ny tsy misy eo anatrehany. Toy ny tsinontsinona sy zava-poana ireny aminy.",
        "18": "Iza no azonareo ampitovina amin\u2019Andriamanitra, ary inona no azonareo ampitovina aminy?",
        "19": "Nandrendrika metaly ny mpanao asa tanana ka nanao sarivongana, ary mametaka takela-bolamena eo amin\u2019ilay izy ny mpanefy, sady manefy rojo volafotsy.",
        "20": "Mifidy hazo tsy lo ny olona mba hatao fanomezana. Dia mitady mpanao asa tanana mahay izy mba hanamboatra sary sokitra tsy mihilangilana.",
        "21": "Tsy fantatrareo ve? Tsy renareo ve? Tsy nolazaina taminareo hatrany am-piandohana ve? Tsy nandinika mihitsy ve ianareo hatramin\u2019ny nametrahana ny fototry ny tany?",
        "22": "Izy Ilay mipetraka any amin\u2019ny avo, any ambonin\u2019ity tany boribory ity, ary toy ny valala ny mponina amin\u2019ny tany. Izy no mamelatra ny lanitra toy ny lamba manify, sy mamelatra azy toy ny tranolay fonenana.",
        "23": "Izy no mahatonga ny manam-pahefana ho tsinontsinona, sy manao ny mpitsaran\u2019ny tany ho toy ny zava-poana.",
        "24": "Mbola tsy nambolena mihitsy izy ireo, ary mbola tsy nafafy mihitsy, sady mbola tsy namaka tao anaty tany mihitsy ny fotony. Dia maina ireny raha vao tsofina, ary toy ny mololo ka hoentin\u2019ny tafio-drivotra.",
        "25": "\u201cIza anefa no azonareo ampitovina amiko, ka lasa hitovy aminy aho?\u201d, hoy Ilay Masina.",
        "26": "\u201cAsandrato ny masonareo, ka mijere! Iza no nahary ireny zavatra ireny? Tsy iza fa Ilay toy ny mpitari-tafika izay mibaiko an\u2019ireny araka ny isany, sy miantso azy rehetra amin\u2019ny anarany avy. Noho Izy manana tanjaka sy hery lehibe, dia tsy misy banga ireny.",
        "27": "\u201cNahoana no miteny ianao, ry Jakoba, ary nahoana no milaza ianao, ry Israely, hoe: \u2018Tsy hitan\u2019i Jehovah ny manjo ahy, ary tsy hitan\u2019Andriamanitro ny rariny tokony homena ahy\u2019?",
        "28": "Tsy fantatrao angaha sa tsy renao? Andriamanitra mandritra ny fotoana tsy voafetra i Jehovah, ilay Mpamorona ny faran\u2019ny tany. Tsy mba reraka na sasatra izy. Tsy takatry ny saina ny fahalalany.",
        "29": "Omeny hery ny reraka, ary ataony matanjaka be ny tsy manan-kery.",
        "30": "Ho reraka sy ho sasatra ihany ny ankizilahy, ary ho tafintohina tokoa ny tovolahy,",
        "31": "fa izay manantena an\u2019i Jehovah kosa hahazo hery indray. Hanidina izy ireo, toy ny hoe manana ela-boromahery. Hihazakazaka izy nefa tsy ho sasatra, ary handeha izy nefa tsy ho reraka.\u201d"
    },
    "41": {
        "1": "\u201cMang\u00ecna ka mihainoa ahy, ry nosy. Aoka hahazo hery indray ireo firenena. Aoka izy ireo hanatona, ka hiteny. Ary andao isika ho any amin\u2019ny fitsarana.",
        "2": "\u201cIza no nanentana an\u2019ilay avy any amin\u2019ny fiposahan\u2019ny masoandro? Iza no niantso azy araka ny fahamarinana mba ho eo an-tongony, sy nanolotra an\u2019ireo firenena ho eo anatrehany, ary nahatonga azy handresy mpanjaka? Iza no nanolotra an\u2019ireo firenena ho amin\u2019ny sabany mba hotorotoroina toy ny vovoka ireny, ka nataon\u2019ny tsip\u00eckany niely toy ny mololo?",
        "3": "Iza no nanenjika an\u2019ireny, sy afaka nandeha an-tongotra soa aman-tsara tamin\u2019ny lalana tsy niaviany?",
        "4": "Iza no nanao sy nahavita izany, ka niantso an\u2019ireo taranaka hatrany am-piandohana? \u201cTsy iza fa izaho Jehovah, Ilay Voalohany. Ary tsy miova aho na dia hatrany amin\u2019ny taranaka farany aza.\u201d",
        "5": "Nahita izany ireo nosy ka natahotra. Nangovitra koa ny faran\u2019ny tany. Dia nihananatona ireo ka tonga.",
        "6": "Samy manampy ny namany izy ireo, ary samy milaza amin\u2019ny rahalahiny hoe: \u201cMahereza!\u201d",
        "7": "Ny mpanao asa tanana dia mampahery ny mpanefy, ary ilay mikapokapoka amin\u2019ny marotoan\u2019ny mpanefy kosa mampahery an\u2019ilay mively eo amin\u2019ny riandriana, sady hoy izy momba ilay asa vita: \u201cTsara tsingina izy izany.\u201d Farany dia fantsihana ilay sampy mba tsy hihozongozona.",
        "8": "\u201cFa ianao kosa, ry Israely, dia mpanompoko, ary ianao, ry Jakoba izay nofidiko, dia taranak\u2019i Abrahama namako.",
        "9": "Ianao ilay notantanako avy any amin\u2019ny faran\u2019ny tany, ary ianao ilay nantsoiko avy any lavitra. Koa hoy aho aminao: \u2018Mpanompoko ianao. Efa nifidy anao aho, ka tsy manary anao.",
        "10": "Aza matahotra fa momba anao aho. Aza miherikerika noho ny tahotra, fa izaho no Andriamanitrao. Hanatanjaka anao aho ka hanampy anao. Hihazona anao mafy amin\u2019ny tanako ankavanana aho, dia ny tanako feno fahamarinana.\u2019",
        "11": "\u201cHo menatra sy ho afa-baraka izay rehetra tezitra aminao, ary ho lasa tsinontsinona sy ho levona ny olona mifanditra aminao.",
        "12": "Hitady an\u2019ireo mamely anao ianao, fa tsy hahita. Ho lasa toy ny tsy misy sy toy ny tsinontsinona ireny miady aminao ireny.",
        "13": "Fa izaho Jehovah Andriamanitrao no mitantana anao amin\u2019ny tananao ankavanana, eny, izaho Ilay milaza aminao hoe: \u2018Aza matahotra fa hanampy anao aho.\u2019",
        "14": "\u201cAza matahotra, ry Jakoba kankana, ry lehilahy israelita, fa hanampy anao aho\u201d, hoy i Jehovah Mpanavotra anao, Ilay Masin\u2019ny Israely.",
        "15": "\u201cNataoko toy ny fitaovana fanosihosena varimbazaha ianao, dia fitaovana vaovao sy maranitra fanosihosena varimbazaha. Koa hohitsakitsahinao ny tendrombohitra ka hotorotoroinao, ary hataonao toy ny akofa ny havoana.",
        "16": "Hokororohinao ireny ka hopaohin\u2019ny rivotra, ary haelin\u2019ny tafio-drivotra. Dia hifaly amin\u2019i Jehovah ianao, ary Ilay Masin\u2019ny Israely no ho reharehanao.\u201d",
        "17": "\u201cMitady rano ny ory sy ny mahantra nefa tsy misy. Mainan\u2019ny hetaheta ny lelan\u2019izy ireo. Izaho Jehovah no hamaly azy ireo, ary izaho Andriamanitry ny Israely dia tsy mba handao azy.",
        "18": "Hampiboiboika renirano eny amin\u2019ny havoana mangadihady aho, ary hampiboiboika loharano eny amin\u2019ny lemaka. Hovako ho kamory anirian\u2019ny bararata ny tany efitra, ary hovako ho loharano ny tany tsy misy rano.",
        "19": "Hampaniriko any an-tany efitra ny sedera sy ny akasia sy ny mirta ary ny hazo mitera-menaka, ary hataoko miara-maniry any amin\u2019ny lemaka karakaina ny hazo zenevrie sy ny hazo volondavenona ary ny siprey,",
        "20": "mba hahatonga ny olon-drehetra hahita sy hahafantatra sy handinika ary hahatakatra fa ny tanan\u2019i Jehovah no nanao izany, ary Ilay Masin\u2019ny Israely no namorona izany.\u201d",
        "21": "\u201cEnto at\u1ef3 amiko ny adinareo\u201d, hoy i Jehovah. \u201cArosoy ny porofonareo\u201d, hoy ilay Mpanjakan\u2019i Jakoba.",
        "22": "\u201cAsehoy ka lazao aminay izay zavatra hitranga. Lazao koa izay zavatra tany am-boalohany, mba handinihanay tsara sy hahafantaranay ny hoavy. Na ambarao aminay izay zavatra ho avy.",
        "23": "Lazao izay zavatra hitranga any aoriana, mba hahafantaranay fa andriamanitra ianareo. Manaova soa na manaova ratsy mba hojerentsika sy ho hitantsika miaraka.",
        "24": "Jereo anefa fa toy ny tsy misy ianareo ary tsinontsinona ny zava-bitanareo. Maharikoriko izay mifidy anareo.",
        "25": "\u201cNanentana an\u2019ilay avy any avaratra aho, ka ho avy izy. Avy any amin\u2019ny fiposahan\u2019ny masoandro no hiantsoany ny anarako. Toy ny atao amin\u2019ny tanimanga no hataony amin\u2019ireo solontenam-panjakana, ary toy ny mpanefy tanimanga manosihosy tanimanga mbola lena izy.",
        "26": "\u201cIza no afaka nanambara zavatra hatrany am-piandohana mba hahafantaranay, na nanambara hatramin\u2019ny taloha mba hilazanay hoe: \u2018Marina ny azy\u2019? Tsy misy na iray aza. Tsy misy afaka manambara. Ary tsy misy mandre an\u2019izay lazainareo.\u201d",
        "27": "Izaho no voalohany, ka hoy aho amin\u2019i Ziona: \u201cIndreny ry zareo!\u201d Ary homeko mpitondra vaovao tsara i Jerosalema.",
        "28": "Nijery foana aho, nefa tsy nahita olona, ary tsy nisy tamin\u2019izy ireo afaka nanoro hevitra. Nanontany foana aho mba hovalian\u2019izy ireo.",
        "29": "Toy ny tsy misy anefa izy rehetra, ary tsinontsinona ny zavatra ataony. Rivotra sy zava-poana ny sarivongana metaly nataony."
    },
    "42": {
        "1": "Io ny mpanompoko izay tohanako, ilay voafidiko izay sitrako! Nampitoeriko ao aminy ny fanahiko. Hampiharihary ny rariny amin\u2019ireo firenena izy.",
        "2": "Tsy hiantsoantso izy na hampiaka-peo, ary tsy hataony re eny an-dalana ny feony.",
        "3": "Tsy hotapahiny ny bararata folaka, ary tsy hovonoiny ny lahin-jiro mitsilopilopy. Hanao ny marina izy ka hampiharihary ny rariny.",
        "4": "Tsy ho reraka na ho sasatra izy, mandra-panaovany ny rariny eny ambonin\u2019ny tany. Ary ireo nosy hiandry ny lal\u00e0ny.",
        "5": "Izao no lazain\u2019i Jehovah, ilay tena Andriamanitra, ilay Mpamorona ny lanitra, Ilay Be Voninahitra mamelatra ny lanitra, Ilay mamelatra ny tany mbamin\u2019izay vokariny, Ilay manome fofonaina ho an\u2019ny mponin\u2019ny tany, sy manome aina * ho an\u2019izay mandeha eny ambonin\u2019ny tany:",
        "6": "\u201cIzaho Jehovah no miantso anao araka ny fahamarinana, sady mitantana anao. Hiaro anao aho, ka ianao no hataoko antoka ho an\u2019ny olona, sy fahazavan\u2019ny hafa firenena,",
        "7": "mba hampahiratanao ny maso jamba, sy hamoahanao ny voafonja hiala ao amin\u2019ny lakaly figadrana, ary hamoahanao avy ao am-ponja ireo mitoetra ao amin\u2019ny haizina.",
        "8": "\u201cIzaho no Jehovah! Izany no anarako. Koa ny voninahitro tsy homeko ny hafa, ary ny fiderana ahy tsy homeko ho an\u2019ny sary sokitra.",
        "9": "\u201cEfa tanteraka ny zavatra nolazaina tany am-boalohany, fa zava-baovao kosa no lazaiko ankehitriny. Mbola tsy mipoitra ireny, dia efa ambarako aminareo.\u201d",
        "10": "Mihir\u00e0 hira vaovao ho an\u2019i Jehovah! Hirao hatrany amin\u2019ny faran\u2019ny tany ny fiderana azy, ry olona mivelona amin\u2019ny ranomasina sy amin\u2019izay rehetra ao aminy, ry nosy mbamin\u2019ny mponina eo aminy!",
        "11": "Aoka hanandra-peo ny tany efitra sy ny tan\u00e0nany, ary ny tan\u00e0na kely onenan\u2019i Kedara. Aoka hihoby ny mponina eny amin\u2019ny harambato. Aoka ny olona hiantsoantso avy eny an-tampon-tendrombohitra.",
        "12": "Aoka izy ireo hanome voninahitra an\u2019i Jehovah, sy hidera azy eny amin\u2019ireo nosy.",
        "13": "Hivoaka hiady toy ny lehilahy mahery i Jehovah. Toy ny lehilahy mpiady izy, ka hofohaziny ny hafanam-pony. Hiantsoantso mafy hanao hiakan\u2019ady izy. Hahery noho ny fahavalony izy.",
        "14": "\u201cEfa hatry ny ela aho no nangina, ary mbola nangina sy nifehy tena foana. Hitaraina sy hisefosefo ary ho sempotsempotra toy ny vehivavy efa hiteraka anefa aho.",
        "15": "Handrava tendrombohitra sy havoana aho, ary hataoko maina ny zavamaniry rehetra eny. Hovako ho nosy ny renirano, ary hataoko ritra ny kamory anirian\u2019ny bararata.",
        "16": "Ary hampandehaniko amin\u2019ny lalana tsy fantany ny jamba, eny, lalana tsy fantany no handefasako azy. Hataoko mazava ny toerana maizina eo anoloan\u2019izy ireo, ary hataoko mitovy tantana ny tany mikitoantoana. Izany no hataoko ho azy ireo, ary tsy hahafoy azy aho.\u201d",
        "17": "Hiamboho sy ho menatra tokoa izay mitoky amin\u2019ny sary sokitra, sy miteny amin\u2019ny sarivongana metaly hoe: \u201cIanareo no andriamanitray.\u201d",
        "18": "Mihainoa, ry marenina! Mijere mba hahita, ry jamba!",
        "19": "Iza moa no jamba fa tsy ny mpanompoko ihany? Ary iza no marenina toy ny irako? Iza no jamba toy ilay nahazo valisoa, na jamba toy ny mpanompon\u2019i Jehovah?",
        "20": "Nahita zavatra maro ianao, saingy tsy nandinika. Nandre ny sofinao, saingy tsy nihaino ianao.",
        "21": "Noho ny fahamarinan\u2019i Jehovah anefa, dia tiany ny hankalaza ny lal\u00e0ny sy hahatonga azy io ho heni-kaja.",
        "22": "Nangalarina sy norobaina ny fananan\u2019ilay vahoaka. Voafandrika ao an-davaka daholo izy ireo, ary voafina ao am-ponja. Nangalarina ny fananan\u2019izy ireo nefa tsy nisy namonjy azy, ary norobaina izany nefa tsy nisy niteny hoe: \u201cAvereno at\u1ef3!\u201d",
        "23": "Iza aminareo no hanongilan-tsofina hihaino an\u2019izany? Iza no handinika sy hihaino any am-parany?",
        "24": "Iza no nanolotra an\u2019i Jakoba horobaina, sy nanolotra an\u2019i Israely tamin\u2019ny mpangalatra? Tsy i Jehovah ve? Nanota taminy izy ireo, sady tsy nety nandeha tamin\u2019ny lalany ary tsy nihaino ny lal\u00e0ny.",
        "25": "Koa nanampatra taminy ny fahatezerany sy ny fahavinirany ary ny herin\u2019ny ady Izy. Nanodidina azy izany ka nandoro azy, nefa izy tsy niraharaha. Niredareda foana nandoro azy izany, nefa tsy nahoany."
    },
    "43": {
        "1": "Koa izao no nolazain\u2019i Jehovah, ilay Mpamorona anao, ry Jakoba, sy ilay Mpamolavola anao, ry Israely: \u201cAza matahotra fa efa navotako ianao. Nantsoiko tamin\u2019ny anaranao ianao, ary ahy ianao.",
        "2": "Raha miampita rano ianao, dia homba anao aho, ary raha miampita renirano ianao, dia tsy hanafotra anao ireny. Raha mandeha eo amin\u2019ny afo ianao, dia tsy ho may, ary tsy handoro anao ny lelafo.",
        "3": "Fa izaho no Jehovah Andriamanitrao, Ilay Masin\u2019ny Israely, Mpamonjy anao. Omeko ho vidin\u2019ny nanavotana anao i Ejipta, ary ho solonao i Etiopia sy Seba.",
        "4": "Sarobidy eo imasoko ianao ka mendrika hohajaina, ary tia anao aho. Koa hanome olona ho solonao aho, ary firenena maro ho takalonao.",
        "5": "\u201cAza matahotra fa momba anao aho. Avy any amin\u2019ny fiposahan\u2019ny masoandro no hitondrako ny taranakao, ary avy any amin\u2019ny filentehan\u2019ny masoandro no hanangonako anao.",
        "6": "Hilazako ny avaratra hoe: \u2018Afaho izy!\u2019, ary ny atsimo hoe: \u2018Aza tazonina any intsony izy! Ento avy any lavitra ny zanako lahy, ary ento avy any amin\u2019ny faran\u2019ny tany ny zanako vavy,",
        "7": "dia izay rehetra antsoina amin\u2019ny anarako sy noforoniko mba hanomezam-boninahitra ahy, eny, izay noforoniko sy nataoko.\u2019",
        "8": "\u201cAvoahy ilay vahoaka jamba nefa mana-maso, ary marenina nefa manan-tsofina.",
        "9": "Aoka hiangona eo amin\u2019ny toerana iray ny firenena rehetra, ary aoka ho tafangona ny firenena samy hafa. Iza amin\u2019ireo andriamanitra no afaka milaza an\u2019izany? Ary iza no afaka manambara aminay ny zavatra hitranga voalohany? Aoka izy ireo hanome vavolombelona hanamarina azy, na aoka ny vavolombelony handre ka hilaza hoe: \u2018Marina izany!\u2019\u201d",
        "10": "\u201cIanareo no vavolombeloko\u201d, hoy i Jehovah, \u201ceny, mpanompoko izay nofidiko, mba hahafantaranareo sy hinoanareo ahy, ary hahatakaranareo fa tsy miova Aho. Talohako dia tsy nisy Andriamanitra voaforona, ary mbola tsy nisy koa taoriako.",
        "11": "Izaho no Jehovah, ary tsy misy mpamonjy afa-tsy izaho.\u201d",
        "12": "\u201cEfa nilaza sy namonjy ary nanambara izany aho, fony mbola tsy nisy andriamani-kafa teo aminareo. Koa ianareo no vavolombeloko\u201d, hoy i Jehovah, \u201cary izaho no Andriamanitra.",
        "13": "Tsy miova mihitsy Aho na rahoviana na rahoviana, ary tsy misy mahavonjy an\u2019izay et\u1ef3 an-tanako. Hanao zavatra aho, ka iza no hahatohitra ny tanako?\u201d",
        "14": "Izao no nolazain\u2019i Jehovah, ilay Mpanavotra anareo, dia Ilay Masin\u2019ny Israely: \u201cNoho ny aminareo, dia halefako any Babylona ireny, ary hampidiniko ny bara hidin\u2019ny fonja. Hampietreko koa ny Kaldeanina mandeha sambo ka hitaraindraina mafy.",
        "15": "Izaho no Jehovah, Ilay Masina tompoinareo, ilay Mpamorona ny Israely sady Mpanjakanareo.\u201d",
        "16": "Izao no nolazain\u2019i Jehovah, Ilay manisy lalana eny an-dranomasina sy eny amin\u2019ny rano mahery,",
        "17": "dia Ilay mamoaka ny kalesin\u2019ady sy ny soavaly sy ny tafika ary ny mahery: \u201cHandry ireo ka tsy ho tafarina. Ho faty ireo, eny, hovonoina toy ny lahin-jiro.\u201d",
        "18": "\u201cAza tsarovana ny zavatra tany am-boalohany, ary aza heverina ny zavatra taloha.",
        "19": "Jereo fa manao zava-baovao aho! Hipoitra izany ankehitriny, ka tsy ho fantatrareo ve? Hasiako lalana tokoa any an-tany efitra, ary hasiako renirano any amin\u2019ny tany karakaina.",
        "20": "Hanome voninahitra ahy ny bibidia, dia ny alikadia sy ny aotirisy, satria hasiako rano any an-tany efitra ary hasiako renirano any amin\u2019ny tany karakaina, mba hampisotroana ny oloko izay nofidiko,",
        "21": "eny, ilay vahoaka noforoniko ho ahy mba hitantara ny zavatra mendri-piderana nataoko.",
        "22": "\u201cTsy niantso ahy anefa ianao, ry Jakoba \u00f4, satria tofoka tamiko ianao, ry Israely \u00f4!",
        "23": "Tsy nitondranao ondry atao fanatitra dorana aho, ary tsy nomenao voninahitra tamin\u2019ny sorona nataonao. Tsy notereko hitondra fanomezana anefa ianao tamin\u2019ny fanompoana ahy, no sady tsy nataoko sasatry ny fanolorana ditin-kazo manitra.",
        "24": "Tsy nividiananao fant\u00e0kamanitra tamin\u2019ny volanao aho, ary tsy novokisanao tamin\u2019ny tavin\u2019ny sorona natolotrao. Raha ny marina aza, dia izaho no noterenao hanompo noho ny fahotanao, sy nataonao sasatry ny fahadisoanao.",
        "25": "\u201cIzaho Ilay mikosoka ny fahadisoanao noho ny amiko, ary tsy hotsarovako ny fahotanao.",
        "26": "Ampahatsiahivo aho, ary andao hifandahatra eny amin\u2019ny fitsarana. Dia lazao ny fiarovan-tenanao mba ho hita fa marina ianao.",
        "27": "Nanota ilay rainao voalohany, ary nandika ny lal\u00e0ko ireo mpitondra teny izay eo aminao.",
        "28": "Koa hohamavoiko ny andrianan\u2019ny toerana masina, hatokako haringana i Jakoba, ary hatolotro ho fanevateva i Israely."
    },
    "44": {
        "1": "\u201cKoa ankehitriny, mihainoa, ry Jakoba mpanompoko, ry Israely izay nofidiko.",
        "2": "Izao no nolazain\u2019i Jehovah Mpanao anao sy Mpamolavola anao, izay nanampy anao hatrany am-bohoka: \u2018Aza matahotra, ry Jakoba mpanompoko, ry Jesorona izay nofidiko.",
        "3": "Fa handatsahako rano izay mangetaheta, ary hasiako rano kely mikoriana any amin\u2019ny tany karakaina. Handatsahako ny fanahiko ny zanakao, ary handrotsahako fitahiana ny taranakao.",
        "4": "Dia hirobona toy ny ahi-maitso izy ireo, eny, toy ny hazo aravaha eny amoron\u2019ny lakandrano.",
        "5": "Ny anankiray hilaza hoe: \u201cAn\u2019i Jehovah aho.\u201d Ny anankiray indray hanao ny anarany hoe Jakoba, ary ny anankiray kosa hanoratra eo amin\u2019ny tanany hoe: \u201cAn\u2019i Jehovah.\u201d Hisy hafa koa haka ny anaram-boninahitra hoe Israely.\u2019",
        "6": "\u201cIzao no nolazain\u2019i Jehovah, ilay Mpanjakan\u2019ny Israely sy Mpanavotra azy, eny, Jehovah Tompon\u2019ny tafika: \u2018Izaho no voalohany ary izaho no farany, ka tsy misy Andriamanitra afa-tsy izaho.",
        "7": "Iza no mitovy amiko? Aoka izy hiantsoantso ka hilaza sy hampiseho amiko ny porofony. Toy ny nataoko hatramin\u2019ny fotoana namoronako ny vahoaka fahiny, dia aoka koa izy ireo mba hanambara izay zavatra ho avy tsy ho ela sy izay ho avy rahatrizay.",
        "8": "Aza matahotra ary aza gaga. Tsy efa nampahafantariko anareo tsirairay avy ve izany nanomboka tamin\u2019izay fotoana izay? Ary tsy efa nambarako ve izany? Ianareo no vavolombeloko. Misy Andriamanitra hafa ankoatra ahy ve? Tsia, tsy misy Vatolampy hafa. Tsy mahafantatra aho na iray aza.\u2019\u201d",
        "9": "Zava-poana avokoa ny mpanao sary sokitra, ary tsy hisy hilana azy ny sampy iraiketan\u2019ny fony. Tsy mahita na inona na inona, na mahalala na inona na inona ny vavolombelon\u2019izy ireo, mba hahatonga azy ireo ho menatra.",
        "10": "Iza no namorona andriamanitra na nandrendrika metaly ka nanao sarivongana? Tsy nisy nilana azy mihitsy anefa izany.",
        "11": "Ho menatra avokoa ny mpiara-miasa aminy. Olombelona ihany mantsy ireo mpanao asa tanana. Ho tafangona izy rehetra ary tsy hahahetsika. Ho raiki-tahotra izy ireo sady ho menatra avokoa.",
        "12": "Mampiasa antsy fanaovana sokitra ny mpanefy vy, ary somokotra manefy vy eo amin\u2019ny afon-tsaribao. Manamboatra izany amin\u2019ny marotoa izy, ka somokotra er\u1ef3 miasa amin\u2019ny herin-tsandriny. Noana indray anefa izy ka lany hery. Tsy nisotro rano izy ka reraka.",
        "13": "Ny mpanao sokitra hazo kosa manenjana ny tady fandrefesana. Manao soritra amin\u2019ny tsaoka mena izy, dia mampiasa fandraka, ary mampiasa k\u00f4mp\u00e0 mba hanaovana soritra eo amin\u2019ilay hazo. Amboariny tsikelikely haka endrik\u2019olona izany, eny, ataony tsara tarehy tahaka ny olombelona, mba hapetraka ao an-trano.",
        "14": "Misy olona mpikapa hazo sedera. Mifidy karazan-kazo goavam-be izy, dia avelany ho lehibe tsara miaraka amin\u2019ny hazo any an\u2019ala izany, mba hampiasainy. Namboly hazo lorie koa izy, ary ny ranonorana no mampaniry izany.",
        "15": "Ataon\u2019olona kitay izany, ka akany hamindroana. Mandrehitra afo izy ka manao mofo. Manamboatra andriamanitra hiankohofany koa anefa izy. Eny, ataony sary sokitra izany ary iankohofany.",
        "16": "Ny antsasak\u2019ilay hazo dia dorany ary itonoany hena hohaniny, ka voky izy. Mamindro koa izy ka miteny hoe: \u201cMafana aho izany! Mijery ny afo eto aho.\u201d",
        "17": "Ny ambiny kosa amboariny ho andriamanitra ka ataony sary sokitra. Miondrika sy miankohoka eo anatrehan\u2019izany izy ka mivavaka aminy hoe: \u201cVonjeo aho fa andriamanitro ianao.\u201d",
        "18": "Tsy mahalala na mahafantatra izy ireo, satria voasarona ny masony mba tsy hahita, ary ny fony mba tsy hanam-pahalalana.",
        "19": "Koa tsy misy mahatsiaro ao am-pony izy ireo na manam-pahalalana na misaina, ka manao hoe: \u201cNy antsasany nodorako, ary teo ambony vainafo no nanaovako mofo. Nitono hena aho ka nihinana. Koa ny ambiny ve dia hataoko zava-maharikoriko? Hazo maina ve dia hiankohofako?\u201d",
        "20": "Mihinan-davenona izy. Voafitaka ny fony ka nampaniasia azy. Tsy mamonjy ny ainy izy, sady tsy milaza hoe: \u201cTsy fitaka fotsiny ve ity eto an-tanako ankavanana ity?\u201d",
        "21": "\u201cTsarovy izany zavatra izany, ry Jakoba sy Israely \u00f4, satria mpanompoko ianao. Izaho no nanao anao, ka mpanompoko ianao. Tsy hohadinoiko ianao, ry Israely \u00f4!",
        "22": "Hokosehiko ny fahadisoanao toy ny hoe hosaronana rahona, ary hokosehiko ny fahotanao toy ny hoe hosaronana rahona matevina. Koa miverena amiko fa havotako ianao.",
        "23": "\u201cMihobia, ry lanitra, fa nanao zavatra i Jehovah! Manaova horakora-pandresena, ry faritra lalina indrindra amin\u2019ny tany! Mifalia, ry tendrombohitra, ary mihobia, ry ala sy ny hazo rehetra any! Fa efa navotan\u2019i Jehovah i Jakoba, ary asehony eo amin\u2019i Israely ny hatsaran-tarehiny.\u201d",
        "24": "Izao no nolazain\u2019i Jehovah, ilay Mpanavotra anao sy Mpamolavola anao hatrany am-bohoka: \u201cIzaho Jehovah no manao ny zava-drehetra, izaho irery no mamelatra ny lanitra sy mamelatra ny tany. Iza no mba niaraka tamiko?",
        "25": "Mampandam\u00f2ka ny famantarana omen\u2019ny mpirediredy aho. Izaho koa Ilay mahatonga ny mpisikidy hanao hoatran\u2019ny adala, Ilay mahatonga ny olon-kendry ho very hevitra, Ilay mamadika ny fahalalan\u2019ireny ho hadalana,",
        "26": "Ilay manatanteraka ny tenin\u2019ny mpanompony, Ilay manatontosa an-tsakany sy an-davany ny hafatra ambaran\u2019izay irahiny, eny, Ilay miteny momba an\u2019i Jerosalema hoe: \u2018Honenana izy\u2019, ary momba an\u2019ireo tan\u00e0nan\u2019i Joda hoe: \u2018Haorina indray ireny, ary hatsangako indray ny toerany efa rava.\u2019",
        "27": "Eny, izaho Ilay miteny amin\u2019ny rano lalina hoe: \u2018Aoka ianao ho maina ka ho lasa etona, ary hataoko ritra ny reniranonao rehetra\u2019,",
        "28": "dia Ilay miteny amin\u2019i Kyrosy hoe: \u2018Izy no mpiandry ondriko, ary hotanterahiny an-tsakany sy an-davany izay sitrako rehetra\u2019, hatramin\u2019izay nolazaiko momba an\u2019i Jerosalema hoe: \u2018Haorina indray izy\u2019, sy momba ny tempoly hoe: \u2018Hapetraka ny fototrao.\u2019\u201d"
    },
    "45": {
        "1": "Izao no nolazain\u2019i Jehovah tamin\u2019ilay voahosony, dia i Kyrosy, izay notantanako tamin\u2019ny tanany ankavanana, mba handreseko firenena eo anoloany ka hamahako ny fehikibo eo amin\u2019ny andilan\u2019ny mpanjaka, ary mba hanokafako ny varavarana kopa-droa eo anoloany ka na ny vavahady aza dia tsy hikatona:",
        "2": "\u201cHandeha eo alohanao aho ka handravona ny mikitoantoana. Hopotipotehiko ny vavahady varahina, ary hotapahiko ny bara hidiny vy.",
        "3": "Homeko anao ny harena voatahiry ao amin\u2019ny haizina, sy ny harena afenina ao amin\u2019ny toeram-piafenana, mba hahalalanao fa izaho no Jehovah, Ilay miantso anao amin\u2019ny anaranao, ilay Andriamanitry ny Israely.",
        "4": "Noho ny amin\u2019i Jakoba mpanompoko sy Israely izay nofidiko, dia antsoiko amin\u2019ny anaranao ianao. Omeko anarana be voninahitra ianao, na dia tsy nahalala ahy akory aza.",
        "5": "Izaho no Jehovah, ary tsy misy hafa. Tsy misy Andriamanitra afa-tsy izaho. Homeko hery * ianao na dia tsy mahafantatra ahy aza,",
        "6": "mba hahalalan\u2019ny olona avy any amin\u2019ny fiposahan\u2019ny masoandro sy avy any amin\u2019ny filentehany, fa tsy misy afa-tsy izaho. Izaho no Jehovah, ary tsy misy hafa.",
        "7": "Izaho Jehovah no manao ny hazavana sy mamorona ny haizina, ary mampisy fiadanana sy mahatonga loza, eny, izaho no manao izany rehetra izany.",
        "8": "\u201cMandrotsaha fahamarinana avy any ambony, ry lanitra! Aoka ny lanitra feno rahona hampikoriana fahamarinana. Aoka ny tany hisokatra, ka hamokatra famonjena sady hampitsimoka fahamarinana. Izaho Jehovah no namorona izany.\u201d",
        "9": "Lozan\u2019izay miady amin\u2019ny Mpamolavola azy, ka manao toy ny vakim-bilany tanimanga miady amin\u2019ny vakim-bilany hafa eo amin\u2019ny tany! Ny tanimanga ve dia hilaza amin\u2019ny mpamolavola azy hoe: \u201cInona ity ataonao\u201d? Ary ny zava-bitanao ve hilaza hoe: \u201cTsy manan-tanana izy\u201d?",
        "10": "Lozan\u2019izay milaza amin-drainy hoe: \u201cInona ity naterakao?\u201d, sy milaza amin\u2019ny vadin-drainy hoe: \u201cNihetsi-jaza niteraka inona ity ianao?\u201d",
        "11": "Izao no nolazain\u2019i Jehovah, Ilay Masin\u2019ny Israely sy Mpamolavola azy: \u201cAnontanio ahy ny momba ny zavatra hitranga amin\u2019ny zanako. Ary omeo baiko aho momba ny asan\u2019ny tanako.",
        "12": "Izaho no nanao ny tany sy namorona ny olona eo amboniny. Izaho, eny, ny tanako no namelatra ny lanitra, sy nanome baiko ny tafiny manontolo.\u201d",
        "13": "\u201cNentaniko araka ny fahamarinana ny olona iray, ary hataoko mahitsy ny lalany rehetra. Izy no hanorina ny tan\u00e0nako, sy hamela ny oloko any an-tsesitany handeha, nefa tsy noho ny vola na ny tsolotra no hanaovany izany\u201d, hoy i Jehovah Tompon\u2019ny tafika.",
        "14": "Izao no nolazain\u2019i Jehovah: \u201cHo tonga any aminao ka ho lasanao ny mpiasa avy any Ejipta izay tsy nahazo karama, sy ny mpivarotra avy any Etiopia, ary ny Sabeanina izay lehilahy ranjanana. Handeha ao aorianao izy ireo. Hisy gadra vy ny tongony rehefa mankany aminao izy. Hiankohoka eo anatrehanao izy, ary hitalaho aminao ka hilaza hoe: \u2018Momba anao tokoa Andriamanitra, ary tsy misy ankoatra azy. Tsy misy Andriamanitra afa-tsy izy.\u2019\u201d",
        "15": "Andriamanitra miafina tokoa ianao, ry Andriamanitry ny Israely, izay Mpamonjy.",
        "16": "Ho menatra sy ho afa-baraka daholo ny mpanamboatra sampy. Handeha amin-kenatra daholo izy ireo.",
        "17": "Fa ny Israely kosa hovonjena noho izy tafaray amin\u2019i Jehovah, eny, hahazo famonjena mandritra ny fotoana tsy voafetra. Tsy ho menatra ianareo na ho afa-baraka, mandritra ny fotoana tsy voafetra, eny, mandrakizay.",
        "18": "Fa izao no nolazain\u2019i Jehovah, ilay Mpamorona ny lanitra, Ilay tena Andriamanitra, ilay Mpamolavola ny tany sy Mpanao azy, Ilay nanao azy ho mafy orina, ary tsy hoe tsy misy antony ny namoronany azy fa nataony honenana: \u201cIzaho no Jehovah, ary tsy misy hafa.",
        "19": "Tsy tao amin\u2019ny toeram-piafenana maizina teny ambonin\u2019ny tany no nitenenako, ary tsy nilaza tamin\u2019ny taranak\u2019i Jakoba aho hoe: \u2018Mitadiava ahy, nefa ho sasa-poana ianareo.\u2019 Izaho no Jehovah, ary izay marina sy mahitsy no lazaiko.",
        "20": "\u201cMiang\u00f2na ka avia! Mivoria ianareo sisa niangana avy any amin\u2019ireo firenena. Samy tsy nisy nahazo fahalalana ireo mitondra ny sary sokitra hazo sy ireo mivavaka amin\u2019ny andriamanitra tsy mahavonjy.",
        "21": "Manaova fanambarana ka arosoy ny porofonareo. Dia avelao izy ireo hiara-mikaon-doha. Iza no nanambara izany hatry ny fahagola? Iza no nilaza izany nanomboka tamin\u2019izay fotoana izay? Tsy izaho Jehovah ve? Tsy misy Andriamanitra afa-tsy izaho. Tsy misy Andriamanitra marina sy Mpamonjy ankoatra ahy.",
        "22": "\u201cMitadiava ahy dia ho voavonjy ianareo rehetra any amin\u2019ny faran\u2019ny tany, fa izaho no Andriamanitra, ary tsy misy hafa.",
        "23": "Nianiana tamin\u2019ny tenako aho, ary avy tamin\u2019ny vavako no nivoahan\u2019ny teny araka ny fahamarinana ka tsy hiverina izany, eny, nianiana tamin\u2019ny anarako aho fa izaho no handohalehan\u2019ny lohalika rehetra sy hianianan\u2019ny lela rehetra,",
        "24": "ka hilazany hoe: \u2018Ao amin\u2019i Jehovah tokoa no misy fahamarinana sy hery be dia be. Ho tonga any aminy izay rehetra tezitra aminy, ka ho menatra.",
        "25": "Ho marina ny taranak\u2019Israely manontolo noho ny fanampian\u2019i Jehovah, ary izy no ho reharehan\u2019izy ireo.\u2019\u201d"
    },
    "46": {
        "1": "Miondrika i Bela, miforitra i Nebo, ary ataingina eo ambonin\u2019ny bibidia sy ny biby fiompy ny sampiny, ka lasa enta-mavesatra ho an\u2019ny biby efa reraka.",
        "2": "Hiforitra izy ireo, ary samy hiondrika. Tsy mahavonjy an\u2019ilay enta-mavesatra izy ireo, ary ho lasa babo tokoa.",
        "3": "\u201cHenoy aho, ry taranak\u2019i Jakoba, sy ianareo rehetra sisa tavela amin\u2019ny taranak\u2019i Israely, dia ianareo izay nentiko hatrany an-kibo, eny, hatrany am-bohoka.",
        "4": "Na mandra-pahantitrareo aza, dia tsy miova Aho, ary na mandra-pahafotsin\u2019ny volonareo aza dia mbola hanohana anareo foana aho. Hanao zavatra tokoa aho, ka hitondra sy hanohana ary hamonjy anareo.",
        "5": "\u201cIza no hampitovinareo amiko na hoharinareo amiko na hampitahainareo amiko, mba hahitana ny fitovianay?",
        "6": "Misy olona mandraraka volamena be dia be avy ao amin\u2019ny kitapom-bola, sy mandanja volafotsy amin\u2019ny mizana, ary manakarama mpanefy mba hanamboatra izany ho andriamanitra. Dia miondrika eo izy ireo, ary miankohoka.",
        "7": "Lanjain\u2019izy ireo eny an-tsorony izany, ka entiny ary apetrany eo amin\u2019ny toerany mba tsy hihetsiketsika. Tsy miala eo amin\u2019ny toerany eo izany. Na misy mitaraina aminy aza, dia tsy mamaly izy. Tsy mahavonjy amin\u2019ny fahoriana izy.",
        "8": "\u201cTadidio izany mba hanananareo herim-po. Diniho tsara izany, ry mpandika lal\u00e0na.",
        "9": "Tsarovy ny zavatra tany am-boalohany izay nisy fahiny ela be, eny, tsarovy fa izaho no Andriamanitra ary tsy misy hafa, sady tsy misy mitovy amiko,",
        "10": "dia Ilay manambara hatrany am-piandohana izay hitranga amin\u2019ny farany, sy manambara hatry ny ela ny zavatra mbola tsy natao, Ilay milaza hoe: \u2018Tsy hiova ny fikasako, ary hataoko izay sitrako rehetra\u2019,",
        "11": "Ilay miantso vorona mpihaza avy any amin\u2019ny fiposahan\u2019ny masoandro, sy miantso avy any lavitra ilay olona hanatanteraka ny fikasako. Efa nolazaiko izany ka hotanterahiko. Efa nokasaiko izany ka hataoko.",
        "12": "\u201cMihainoa ahy, ianareo mafy loha izay lavitra ny fahamarinana.",
        "13": "Nampanatoniko ny fahamarinako. Tsy lavitra izany, ary tsy ho tara ny famonjeko. Hanome famonjena ao Ziona aho, ary hanome ny hatsaran-tarehiko ho an\u2019i Israely.\u201d"
    },
    "47": {
        "1": "Mid\u00ecna ambany ka mipetraha amin\u2019ny vovoka, ry Babylona zanakavavy virjiny. Mipetraha amin\u2019ny tany, eo amin\u2019izay tsy misy seza fiandrianana, ry zanakavavin\u2019ny Kaldeanina. Tsy hataon\u2019ny olona intsony hoe miaingitraingitra sy mihanta ianao.",
        "2": "Mak\u00e0 vato fikosoham-bary * ka itotoy koba. Esory ny voaly. Esory ny rebareban\u2019akanjo. Asehoy ny fe, ary miampit\u00e0 ny renirano.",
        "3": "Asehoy ny fitanjahanao, ary aleo ho hita ny fahafaham-barakanao. Fa hampihatra famaliana aho, ka tsy hiantra an\u2019izay mifanehatra amiko.",
        "4": "\u201cManana Mpanavotra izahay: Jehovah Tompon\u2019ny tafika no anarany, dia Ilay Masin\u2019ny Israely.\u201d",
        "5": "Mipetraha amim-panginana ka mankanesa ao amin\u2019ny haizina, ry zanakavavin\u2019ny Kaldeanina. Fa tsy hantsoin\u2019ny olona intsony hoe Tompovavin\u2019ireo Fanjakana ianao.",
        "6": "Tezitra tamin\u2019ny oloko aho. Nozimbazimbaiko ny lovako, ka natolotro teo an-tananao. Tsy niantranao mihitsy anefa izy ireo, fa na ny lahiantitra aza nampitondrainao zioga mavesatra be.",
        "7": "Ary hoy ianao: \u201cHo Tompovavy aho mandritra ny fotoana tsy voafetra, eny, ho mandrakizay.\u201d Tsy nosaintsaininao ireny zavatra ireny, ary tsy notadidinao fa hisy farany izany.",
        "8": "Koa henoy izao, ry vehivavy tia fahafinaretana, izay mipetraka tsy manana ahiahy, sy manao anakampo hoe: \u201cIzaho no izy, ary tsy misy afa-tsy izaho. Tsy ho lasa mpitondratena aho, ary tsy hamoy zanaka.\u201d",
        "9": "Hanjo anao tampoka ao anatin\u2019ny indray andro anefa ireto zavatra roa ireto: Hamoy zanaka ianao, ary ho lasa mpitondratena. Ho tanteraka aminao daholo izany, noho ianao fatra-pilalao ody sy mampiasa ozona famosaviana faran\u2019izay mahery, ka manaram-po tanteraka amin\u2019izany.",
        "10": "Mitoky amin\u2019ny faharatsianao ianao. Fa hoy ianao: \u201cTsy misy mahita ahy.\u201d Ny fahendrenao sy ny fahalalanao no mampaniasia anao. Hoy ianao anakampo: \u201cIzaho no izy, ary tsy misy afa-tsy izaho.\u201d",
        "11": "Hiharan-doza ianao, nefa tsy hahita ody hisakanana izany. Hiharam-pahoriana ianao, nefa tsy ho afa-miala amin\u2019izany. Hanjo anao tampoka ny faharavana mbola tsy nahazatra anao.",
        "12": "Tohizo foana \u00e0ry ny ozona famosavianao sy ny filalaovanao ody, izay efa nisasaranao hatry ny fahatanoranao, sao mba hahita soa ianao, ary sao mba hahavita hampahatahotra olona.",
        "13": "Tofoka amin\u2019ny mpanolo-tsaina maro be ianao. Aoka hitsangana hamonjy anao ireny ankehitriny, dia ireo mpivavaka amin\u2019ny lanitra, ireo mpijery ny kintana, ireo mampahafantatra anao isaky ny tsinam-bolana izay hitranga aminao.",
        "14": "Hanjary ho toy ny vodivary izy ireo ka ho kilan\u2019ny afo. Tsy hahavonjy ny ainy ho afaka amin\u2019ny herin\u2019ny lelafo izy ireo. Tsy hisy vainafo hahazoan\u2019ny olona hafanana, na afo hamindroana.",
        "15": "Dia ho toy izany ireny mpilalao ody ireny, izay niara-nisasatra taminao hatry ny fahatanoranao. Hirenireny izy ireo, ka samy ho any amin\u2019izay faritra misy azy. Koa tsy hisy hamonjy ianao."
    },
    "48": {
        "1": "Henoy izao, ry taranak\u2019i Jakoba, dia ianareo izay maka ny anarana hoe Israely, eny, ianareo avy amin\u2019ny loharanon\u2019i Joda, sy mianiana amin\u2019ny anaran\u2019i Jehovah ary miresaka momba an\u2019ilay Andriamanitry ny Israely, nefa tsy manao izany amim-pahatsorana sy amim-pahamarinana.",
        "2": "Lazain\u2019izy ireo fa avy any amin\u2019ilay tan\u00e0na masina, hono, izy ireo sady miantehitra amin\u2019ny Andriamanitry ny Israely, izay atao hoe Jehovah Tompon\u2019ny tafika.",
        "3": "\u201cEfa nolazaiko hatry ny ela ny zavatra tany am-boalohany. Naloaky ny vavako ireny, ary nambarako foana. Tampoka teo dia nanao zavatra aho, ka tanteraka izay nolazaiko.",
        "4": "Fantatro fa maditra ianao, ka vy ny hozatry ny hatokao ary varahina ny handrinao.",
        "5": "Noho izany, dia efa hatry ny ela aho no tsy nitsahatra nilaza taminao ny zava-drehetra. Mbola tsy nitranga izany dia efa nambarako taminao, mba tsy hitenenanao hoe: \u2018Ny sampiko no nanao izany, ary ny sary sokitro sy ny sarivongana metaliko no nandidy momba izany.\u2019",
        "6": "Efa renao izany, ka tazano daholo. Tsy hiresaka momba izany ve ianareo? Hanambara zava-baovao aminao aho manomboka izao, dia zavatra notehirizina ka mbola tsy fantatrao.",
        "7": "Ankehitriny izany vao hoforonina fa tsy taloha, eny, zavatra mbola tsy renao talohan\u2019ny androany, mba tsy hilazanao hoe: \u2018Efa fantatro izany.\u2019",
        "8": "\u201cAnkoatra izany dia mbola tsy nandre ianao sady tsy nahalala, ary efa hatry ny ela ny sofinao no tsy nisokatra. Fantatro tsara mantsy fa mivadika foana ianao, sady nantsoina hoe \u2018mpandika lal\u00e0na hatrany am-bohoka.\u2019",
        "9": "Hifehy ny fahatezerako anefa aho noho ny anarako, ary hifehy tena aho mba hahazoako fiderana. Amin\u2019izay dia tsy ho ringana ianao.",
        "10": "Koa nodioviko ianao, nefa tsy nataoko toy ny fanadiovana volafotsy. Nofidiko ianao fony ianao tao anatin\u2019ny fatana fandrendrehana, eny, tao anatin\u2019ny fahoriana.",
        "11": "Hanao zavatra aho noho ny amiko, eny, noho ny amiko. Fa nahoana no havelako hozimbazimbaina ny anarako? Tsy homeko ho an\u2019olon-kafa mihitsy ny voninahitro.",
        "12": "\u201cMihainoa ahy, ry Jakoba, sy ianao, ry Israely izay nantsoiko! Tsy miova Aho. Izaho no voalohany, ary izaho no farany.",
        "13": "Ny tanako no nametraka ny fototry ny tany, ary ny tanako ankavanana no namelatra ny lanitra. Antsoiko izy ireo dia miara-tonga.",
        "14": "\u201cMiang\u00f2na ianareo rehetra, ka mihainoa! Iza amin\u2019izy ireo no nilaza izany zavatra izany? I Jehovah dia tia azy. Hanao izay sitrak\u2019Andriamanitra amin\u2019i Babylona izy, ary ny sandriny hamely ny Kaldeanina.",
        "15": "Izaho no nilaza izany, ary izaho no niantso azy sy nanao izay hahatongavany. Dia hahomby izay ataony.",
        "16": "\u201cManat\u00f2na ahy, ka henoy izao! Hatrany am-piandohana, dia tsy tao amin\u2019ny toeram-piafenana no nitenenako. Efa teo aho hatramin\u2019ny fotoana nitrangan\u2019izany.\u201d Nirahin\u2019i Jehovah Tompo Fara Tampony aho, ary nirahiny koa ny fanahiny.",
        "17": "Izao no nolazain\u2019i Jehovah Mpanavotra anao, Ilay Masin\u2019ny Israely: \u201cIzaho Jehovah no Andriamanitrao, Ilay mampianatra anao mba hahitanao soa, Ilay mampandeha anao amin\u2019ny lalana tokony halehanao.",
        "18": "Raha mitandrina ny didiko tokoa mantsy ianao, dia ho toy ny renirano ny fiadananao ary ho toy ny onjan-dranomasina ny fahamarinanao!",
        "19": "Ho maro be toy ny fasika ny taranakao, ary ho toy ny vovo-pasika ny aloaky ny kibonao. Tsy hovonoina na hofoanana tsy ho eo anatrehako ny anaranao.\u201d",
        "20": "Mivoaha avy ao Babylona! Andosiro ny Kaldeanina! Lazao amim-pihobiana sy ambarao hatrany amin\u2019ny faran\u2019ny tany hoe: \u201cNavotan\u2019i Jehovah i Jakoba mpanompony.",
        "21": "Tsy nangetaheta izy ireo, na dia nampandehaniny namakivaky tany efitra aza. Nampikoriana rano avy tamin\u2019ny harambato izy mba hosotroin\u2019izy ireo, ary nampitresaka harambato mba hamoaka rano.\u201d",
        "22": "\u201cTsy misy fiadanana ho an\u2019ny ratsy fanahy\u201d, hoy i Jehovah."
    },
    "49": {
        "1": "Henoy aho, ry nosy! Mihainoa tsara, ry firenena any lavitra! I Jehovah no niantso ahy hatrany am-bohoka. Mbola tany an-kibon-dreniko aho, dia efa notononiny ny anarako.",
        "2": "Nataony toy ny sabatra maranitra ny vavako. Nafeniny teo ambany aloky ny tanany aho. Nataony lasa zana-tsip\u00ecka maranitra aho, ary nafeniny tao amin\u2019ny tranon-jana-tsip\u00eckany.",
        "3": "Dia hoy izy tamiko: \u201cMpanompoko ianao, ry Israely, ary eo aminao no hanehoako ny hatsaran-tarehiko.\u201d",
        "4": "Fa hoy kosa aho: \u201cVery maina ny fisasarako. Zava-poana sy tsinontsinona no nandaniako ny heriko. Any amin\u2019i Jehovah anefa ny fitsarana ahy, ary any amin\u2019Andriamanitro ny karamako.\u201d",
        "5": "I Jehovah, Ilay namolavola ahy tao am-bohoka mba ho mpanompony, no niteny tamiko mba hampody an\u2019i Jakoba aminy. Amin\u2019izay dia ho tafangona any aminy indray i Israely. Dia hahazo voninahitra eo imason\u2019i Jehovah aho, ary ny Andriamanitro no ho heriko.",
        "6": "Ary hoy izy: \u201cTsy zavatra kely ny nahatongavanao ho mpanompoko hanangana ny fokon\u2019i Jakoba, sy hampody an\u2019ireo narovana teo amin\u2019i Israely. Nomeko ho fahazavan\u2019ny hafa firenena koa ianao, mba hitaran\u2019ny famonjeko hatrany amin\u2019ny faran\u2019ny tany.\u201d",
        "7": "I Jehovah, ilay Mpanavotra ny Israely, Ilay Masiny, dia nilaza toy izao tamin\u2019ilay nohamavoina tanteraka, izay halan\u2019ny firenena sady mpanompon\u2019ny mpitondra: \u201cHitsangana ireo mpanjaka, ary hiankohoka ireo andriana, noho izay hitan\u2019izy ireo. Hanao izany izy ireo noho ny amin\u2019i Jehovah ilay mendri-pitokisana, dia Ilay Masin\u2019ny Israely izay mifidy anao.\u201d",
        "8": "Izao no nolazain\u2019i Jehovah: \u201cTamin\u2019ny fotoana fanehoana fankasitrahana no namaliako anao, ary tamin\u2019ny andro famonjena no nanampiako anao. Narovako foana ianao ka nataoko antoka ho an\u2019ny olona, mba hamerenana ilay tany amin\u2019ny laoniny, sy mba hahazoana indray ny lova efa nilaozana,",
        "9": "ary mba hilazana amin\u2019ny voafonja hoe: \u2018Mivoaha!\u2019, sy amin\u2019ireo ao anaty haizina hoe: \u2018Misehoa!\u2019 Hiraoka ahitra eny an-dalana izy ireo, ary ho eny amin\u2019ny lala-masaka rehetra eny ny kijanany.",
        "10": "Tsy ho noana na hangetaheta izy ireo, ary tsy hamely azy ny hafanana migaingaina na ny masoandro. Fa hitari-dalana azy Ilay mangoraka azy, ka hitondra azy ho eny an-doharano.",
        "11": "Hataoko lalana ny tendrombohitro rehetra, ary hasondrotra ambony ny lalambeko rehetra.",
        "12": "Ho tonga avy any lavitra izy ireo, ka ny sasany avy any avaratra sy avy any andrefana, ary ny sasany avy any Sinima.\u201d",
        "13": "Mihobia, ry lanitra, ary mifalia, ry tany! Aoka ny tendrombohitra hiravoravo ka hihoby. Fa mampionona ny olony i Jehovah, sady mangoraka an\u2019ireo mpanompony ory.",
        "14": "Niteny foana anefa i Ziona hoe: \u201cEfa nahafoy ahy i Jehovah. Efa nanadino ahy i Jehovah.\u201d",
        "15": "Mety hanadino ny zanany mbola minono ve ny vehivavy, ka tsy hangoraka an\u2019izay naloaky ny kibony? Mety hanadino tokoa ireny vehivavy ireny, fa izaho kosa tsy mba hanadino anao.",
        "16": "Nataoko vita sokitra teo amin\u2019ny felatanako ianao. Eo anatrehako mandrakariva ny mandanao.",
        "17": "Tamy faingana ireo zanakao, fa hiala eo aminao kosa ny mpandrodana sy mpandrava anao.",
        "18": "Topazo maso ny manodidina anao ka jereo. Tafangona daholo izy ireo, ary tonga eo aminao. \u201cRaha mbola velona koa aho\u201d, hoy i Jehovah, \u201cdia hanaovanao toy ny haingo izy rehetra, ka hafatotrao amin\u2019ny tenanao toy ny ataon\u2019ny vehivavy ampakarina.",
        "19": "Toerana rava sy aolo, ary tany simba no eo aminao izao. Kely loatra ianao ka tsy antonona ho an\u2019ny mponina eo aminao, ary efa lasa lavitra ireo mpandrapaka anao.",
        "20": "Mbola hilaza aminao ihany anefa ireo zanaka azonao fony ianao maty anaka, hoe: \u2018Kely loatra ity toerana ity ka tsy antonona anay. Omeo toerana malalaka izahay honenanay.\u2019",
        "21": "Dia hiteny anakampo ianao hoe: \u2018Mba iza \u00e0ry no rain\u2019ireto zaza ireto, ka nanome ahy an\u2019ireto? Vehivavy maty anaka sy momba ange aho e! Lasa tany an-tsesitany koa aho ka voafonja. Koa iza no nanabe an\u2019ireto? Ary nilaozana irery tany aho, ka taiza ireto?\u2019\u201d",
        "22": "Izao no nolazain\u2019i Jehovah Tompo Fara Tampony: \u201cHatsangako ho hitan\u2019ireo firenena ny tanako, ary hatsangako ho hitan\u2019ireo vahoaka ny tsato-kazo famantarana nomeko. Dia hotrotroin\u2019izy ireo ny zanakao lahy, ary hoentiny eny an-tsoroka ny zanakao vavy.",
        "23": "Mpanjaka no ho mpitaiza anao, ary ny andriambaviny no ho mpampinono anao. Hiankohoka amin\u2019ny tany eo anatrehanao izy ireo, sady hilelaka ny vovoka amin\u2019ny tongotrao. Dia ho fantatrao fa izaho no Jehovah, ary tsy ho menatra izay manantena ahy.\u201d",
        "24": "Mbola azo alaina eny an-tanan\u2019ny lehilahy mahery ve ireo olona efa lasany? Ho afa-mandositra ve ireo nobaboin\u2019ny mpitondra tsy refesi-mandidy?",
        "25": "Izao anefa no nolazain\u2019i Jehovah: \u201cHalaina tokoa ireo nobaboin\u2019ny lehilahy mahery, ary ho afa-mandositra ireo efa lasan\u2019ny mpitondra tsy refesi-mandidy. Hifanandrina amin\u2019izay mifanandrina aminao aho, ary hovonjeko ny zanakao.",
        "26": "Hataoko mihinana ny nofon\u2019ny tenany ihany izay rehetra mampijaly anao, ary ho mamon\u2019ny ran\u2019ny tenany ihany izy ireo toy ny hoe mamon\u2019ny divay mamy. Dia ho fantatry ny nofo rehetra fa izaho Jehovah no Mpamonjy anao sy Mpanavotra anao, ary izaho Ilay Maherin\u2019i Jakoba.\u201d"
    },
    "50": {
        "1": "Izao no nolazain\u2019i Jehovah: \u201cAiza izay taratasy fisaraham-panambadiana nomeko an-dreninareo izay noroahiko? Iza tamin\u2019ireo nitrosako no nivarotako anareo? Noho ny fahadisoanareo ihany no nivarotana anareo, ary noho ny helokareo ihany no nandroahana an-dreninareo.",
        "2": "Nahoana no tsy nisy olona rehefa tonga aho, ary tsy nisy namaly rehefa niantso aho? Nanjary fohy loatra angaha ny tanako ka tsy mahavotra, sa tsy manan-kery hamonjena aho? Teneniko mafy fotsiny anefa ny ranomasina dia ritra, ary ovako ho tany efitra ny renirano. Maimbo ny trondrony fa tsy misy rano, ary matin\u2019ny hetaheta izy ireo.",
        "3": "Ampitafiako haizina ny lanitra ary rakofako lamba gony.\u201d",
        "4": "I Jehovah Tompo Fara Tampony no nanome ahy ny lelan\u2019ny efa nampianarina, mba hahafantarako izay tokony holazaina amin\u2019ny olona reraka. Mamoha ahy isa-maraina izy, ka fohaziny ny sofiko mba handre toy ny sofin\u2019ny olona efa nampianarina.",
        "5": "Nanokatra ny sofiko i Jehovah Tompo Fara Tampony, ary izaho kosa tsy mba nikomy na nivily lalana.",
        "6": "Ny lamosiko natolotro tamin\u2019ny mpikapoka, ary ny takolako natolotro tamin\u2019ny mpanongotra volombava. Ny tarehiko tsy mba nafeniko rehefa nalam-baraka sy nororana aho.",
        "7": "Hanampy ahy anefa i Jehovah Tompo Fara Tampony ka tsy ho menatra aho. Izany koa no antony nanaovako ny tarehiko ho mafy toy ny vatoafo, ary fantatro fa tsy ho afa-baraka aho.",
        "8": "Akaiky ahy Ilay manambara ahy fa marina. Iza no afaka hiady amiko? Aoka izahay hifandahatra. Iza no miady amiko eo amin\u2019ny fitsarana? Aoka izy hanatona ahy.",
        "9": "Hanampy ahy tokoa i Jehovah Tompo Fara Tampony. Iza no afaka hilaza fa meloka aho? Hanjary ho tonta toy ny akanjo izy rehetra, ary ho lanin\u2019ny koroka.",
        "10": "Iza aminareo no matahotra an\u2019i Jehovah sy mihaino ny tenin\u2019ny mpanompony, ary efa nandeha foana tao amin\u2019ny haizina sady tsy nahazo hazavana? Aoka izy hitoky amin\u2019ny anaran\u2019i Jehovah ka hiantehitra amin\u2019Andriamaniny.",
        "11": "\u201cIanareo rehetra izay mandrehitra afo sy mampitselatra pitik\u2019afo, aoka ianareo handeha amin\u2019ny hazavan\u2019ny afonareo sy eo anivon\u2019ny pitik\u2019afo atselatrareo. Hamely anareo ny tanako ka izao no hanjo anareo: Hiampatra ao anatin\u2019ny fanaintainana faran\u2019izay mafy ianareo."
    },
    "51": {
        "1": "\u201cMihainoa ahy ianareo mikatsaka ny fahamarinana, eny, ianareo miezaka hitady an\u2019i Jehovah! Mitodiha any amin\u2019ilay vatolampy nanendahana anareo, sy any amin\u2019ilay lavaka nohadina, izay nakana anareo!",
        "2": "Mitodiha any amin\u2019i Abrahama rainareo sy any amin\u2019i Saraha izay niteraka anareo tao anatin\u2019ny fanaintainana. Fa olon-tokana izy fony nantsoiko, ary notahiko izy ka nataoko lasa maro.",
        "3": "Fa hampionona an\u2019i Ziona tokoa i Jehovah. Hampiononiny avokoa ireo toerana rava ao. Dia hovany ho tahaka an\u2019i Edena ny tany efitra any, ary ho tahaka ny zaridainan\u2019i Jehovah ny lemaka karakaina. Hisy fihobiana sy fifaliana ary fisaorana ao, sady ho re ao ny hira fiderana.",
        "4": "\u201cMihainoa ahy, ry oloko! Henoy aho, ry fireneko! Fa hisy lal\u00e0na havoakako, ary hapetrako ho fahazavan\u2019ny firenena ny didim-pitsarako.",
        "5": "Akaiky ny fahamarinako. Efa ho avy ny famonjena avy amiko, ary hitsara an\u2019ireo firenena ny sandriko. Hanantena ahy ireo nosy, ary hiandrandra ny sandriko izy ireo.",
        "6": "\u201cMiandrandr\u00e0 hijery ny lanitra, ary jereo koa ny tany eny ambany! Ny lanitra dia ho potipotika ka hiparitaka toy ny setroka, ny tany kosa hanjary ho tonta toy ny akanjo, ary ny mponina eo aminy ho faty toy ny moka. Ny famonjeko anefa haharitra hatramin\u2019ny fotoana tsy voafetra, ary ny fahamarinako tsy mba ho levona.",
        "7": "\u201cMihainoa ahy ianareo izay efa mahalala ny fahamarinana sy manana ny lal\u00e0ko ao am-ponareo! Aza matahotra ny fanalam-barakan\u2019ny olombelona mety maty, ary aza mihorohoro noho ny fanevatevany.",
        "8": "Fa hohanin\u2019ny koroka toy ny fihinanany akanjo ireny, ary hohanin\u2019ny koroka mpihinan-damba toy ny fihinanany lamba volonondry. Ny fahamarinako kosa haharitra mandritra ny fotoana tsy voafetra, ary ny famonjeko ho tonga hatrany amin\u2019ny taranaka tsy hita isa.\u201d",
        "9": "Mifohaza! Mifohaza! Mitafia hery, ry sandrin\u2019i Jehovah! Mifohaza toy ny tamin\u2019ny andro fahiny, toy ny tamin\u2019ny andron\u2019ireo taranaka taloha ela be! Tsy ianao ve no nanorotoro an\u2019i Rahaba sy nanatrobaka an\u2019ilay biby goavam-be any an-dranomasina?",
        "10": "Tsy ianao ve no nandritra ny ranomasina, dia ny rano lalina be? Tsy ianao ve no nanao ny ranomasina lalina ho lalana hiampitan\u2019ireo navotana?",
        "11": "Hiverina any Ziona amim-pihobiana ireo navotan\u2019i Jehovah, ary hifaly mandritra ny fotoana tsy voafetra izy ireo. Ho feno hafaliana sy haravoana izy ireo, ary handositra azy ny alahelo sy ny fisentoana.",
        "12": "\u201cIzaho Ilay mampionona anareo. \u201cKoa nahoana ianao no matahotra ny olombelona mety maty izay ho faty ihany, sy ny zanak\u2019olombelona izay ho toy ny ahitra?",
        "13": "Ary nahoana ianao no nanadino an\u2019i Jehovah, ilay Mpanao anao, Ilay mamelatra ny lanitra sy mametraka ny fototry ny tany? Koa natahotra foana ianao tontolon\u2019ny andro noho ny fahatezeran\u2019ilay mangeja anao, izay toy ny efa vonona handringana anao. Ary aiza izao ny fahatezeran\u2019ilay mangeja anao?",
        "14": "\u201cHovahana haingana ilay manjoko noho ny rojo vy mamatotra azy, mba tsy ho faty izy ka tsy ho latsaka any an-davaka ary mba tsy ho ory sakafo.",
        "15": "\u201cFa izaho Jehovah no Andriamanitrao, Ilay mampisamboaravoara ny ranomasina mba hampidoboka ny onjany. Jehovah Tompon\u2019ny tafika no anarako.",
        "16": "Hataoko eo am-bavanao ny teniko, ary harovako amin\u2019ny aloky ny tanako ianao, mba hametrahako ny lanitra eo amin\u2019ny toerany sy mba hametrahako ny fototry ny tany ary mba hilazako amin\u2019i Ziona hoe: \u2018Oloko ianao.\u2019",
        "17": "\u201cMifohaza! Mifohaza! Miarena, ry Jerosalema izay nisotro tamin\u2019ny kaopin\u2019ny fahatezerana teny an-tanan\u2019i Jehovah. Nosotroinao ny tao anatin\u2019ilay kaopy mampivembena, ka notaperinao.",
        "18": "Tsy nisy nitondra an\u2019i Jerosalema ny zanany naterany rehetra, ary tsy nisy nitantana azy ny zanany notezainy rehetra.",
        "19": "Nanjo anao ireto zavatra roa ireto: Fandrobana sy faharavana, ary hanoanana sy sabatra! Iza anefa no hangoraka anao? Iza no hampionona anao?",
        "20": "Safotra ny zanakao. Miampatra eny an-joron-dalana rehetra eny toy ny ondridia anaty harato izy ireo, toy ny hoe nararaka taminy daholo ny fahatezeran\u2019i Jehovah sy ny anatra mafy avy tamin\u2019Andriamanitrao.\u201d",
        "21": "Koa mba henoy izao, ry vehivavy ory, izay mamo nefa tsy mamon-divay.",
        "22": "Izao no nolazain\u2019i Jehovah Tomponao, ilay Andriamanitrao, izay miady ho an\u2019ny olony: \u201cHalaiko eny an-tananao ilay kaopy mampivembena. Tsy hisotro amin\u2019ilay kaopin\u2019ny fahatezerako intsony ianao.",
        "23": "Halaiko izany ka hataoko eny an-tanan\u2019ireo manorisory anao izay niteny taminao hoe: \u2018Miondreha amin\u2019ny tany, mba hiampitanay.\u2019 Tamin\u2019izay dia ny lamosinao no nataonao ho toy ny tany sy lalana ho an\u2019ireo miampita.\u201d"
    },
    "52": {
        "1": "Mifohaza, mifohaza, tafio ny herinao, ry Ziona \u00f4! Anaovy ny akanjonao tsara tarehy, ry Jerosalema tan\u00e0na masina \u00f4! Fa tsy hankao aminao intsony ny tsy mifora sy ny tsy madio.",
        "2": "Ahintsano ny vovoka amin\u2019ny tenanao, ry Jerosalema \u00f4, ary miarena ka mipetraha! Vahao ny tady mamatotra ny vozonao, ry Ziona zanakavavy voababo.",
        "3": "Fa izao no nolazain\u2019i Jehovah: \u201cMaimaim-poana no nivarotana anareo, ka tsy handoavam-bola koa ny hanavotana anareo.\u201d",
        "4": "Fa izao no nolazain\u2019i Jehovah Tompo Fara Tampony: \u201cNidina tany Ejipta ny oloko tamin\u2019ny voalohany mba hivahiny tany. Ary nampahory azy ireo tsy amin\u2019antony i Asyria.\u201d",
        "5": "\u201cInona \u00e0ry no tsy maintsy hataoko, raha izany no izy?\u201d, hoy i Jehovah. \u201cFa nalaina maimaim-poana ny oloko, nihorakoraka mandrakariva ireo nanjaka taminy\u201d, hoy i Jehovah, \u201cary nohamavoina foana ny anarako, tontolon\u2019ny andro.",
        "6": "Koa hahafantatra ny anarako ny oloko, amin\u2019izany andro izany, satria izaho Ilay miteny, eny, Izaho.\u201d",
        "7": "Tsara tarehy er\u1ef3 ny tongotr\u2019ilay mitondra vaovao tsara mandeha eny an-tendrombohitra, ilay manambara fiadanana, ilay mitondra vaovao tsara momba ny zavatra tsara kokoa, ilay manambara famonjena, ka miteny amin\u2019i Ziona hoe: \u201cLasa mpanjaka ny Andriamanitrao!\u201d",
        "8": "Injay fa manandratra ny feony ny mpitilinao. Miara-mihoby izy ireo, fa hahita mazava tsara ny masony rehefa mampody an\u2019izay nonina tao Ziona i Jehovah.",
        "9": "Mifalia sy miaraha mihoby, ry toerana rava ao Jerosalema! Fa nampionona ny olony i Jehovah, sady nanavotra an\u2019i Jerosalema.",
        "10": "Nampiharihary ny sandriny masina teo anatrehan\u2019ny firenena rehetra i Jehovah, ary hahita ny famonjen\u2019Andriamanitsika ny vazan-tany efatra.",
        "11": "Mial\u00e0, mial\u00e0, mivoaha avy ao, ary aza mikasika an\u2019izay maloto! Mivoaha avy ao aminy, ary aoka hadio ianareo izay mitondra ny fitaovan\u2019i Jehovah.",
        "12": "Fa tsy hisahotaka ianareo rehefa hivoaka avy ao, ary tsy handositra rehefa handeha. Fa i Jehovah no handeha eo alohanareo, ary ilay Andriamanitry ny Israely no ho vodilaharana mpiaro anareo.",
        "13": "Ho malina ny mpanompoko rehefa manao zavatra. Hahazo toerana ambony izy, ary hasandratra ka homena voninahitra lehibe.",
        "14": "Nosimbana mihoatra noho ny an\u2019ny olon-kafa rehetra ny endriny, ary nosimbana mihoatra noho ny an\u2019ny zanak\u2019olombelona rehetra ny bikany. Koa nidan\u00e0ka ny maro rehefa nahita azy,",
        "15": "nefa mbola hahagaga ny firenena maro toy izany koa izy. Hitampim-bava ireo mpanjaka hahita azy, satria zavatra mbola tsy notantaraina tamin\u2019izy ireo no ho hitany, ary zavatra mbola tsy reny no hoeritreretiny."
    },
    "53": {
        "1": "Iza no mba nino ny zavatra renay? Ary tamin\u2019iza no naharihary ny sandrin\u2019i Jehovah?",
        "2": "Hitsiry toy ny rantsana eo anatrehany izy, ary ho toy ny faka maniry eo amin\u2019ny tany tsy misy rano. Tsy manana bika aman\u2019endrika manintona izy, na manana famirapiratana. Tsy hahita an\u2019ilay bika aman\u2019endrika anirianay azy izahay rehefa mijery azy.",
        "3": "Natao tsinontsinona sy nihatakatahan\u2019ny olona izy, ary lehilahy nahalala fanaintainana sady nahafantatra tsara ny atao hoe aretina. Nihodina izahay mba tsy hijery ny endriny. Natao tsinontsinona izy, ary nohamavoinay.",
        "4": "Ny aretinay tokoa no nentiny, ary ny fanaintainanay no nozakainy. Nihevitra anefa izahay fa niharan\u2019ny loza sy kapoka ary fampahoriana avy tamin\u2019Andriamanitra izy.",
        "5": "Notrobarana noho ny helokay anefa izy, ary notorotoroina noho ny fahadisoanay. Nihatra taminy ilay sazy nahazoanay fihavanana, ary ny ratrany no nahazoanay fanasitranana.",
        "6": "Nirenireny toy ny ondry izahay rehetra, ka samy nivily nanaraka ny lalanay avy. Ary nampitondrain\u2019i Jehovah azy ny fahadisoanay rehetra.",
        "7": "Voageja mafy sy nanaiky hampahorina izy, nefa tsy niloa-bava akory. Nentina toy ny ondry hovonoina izy, ary tsy niloa-bava toy ny ondrivavy izay nanjary moana teo anoloan\u2019ny mpanety azy.",
        "8": "Nampahorina izy ary tsy nomena rariny. Iza no handinika ny tsipiriany momba ny taranaka nipoirany? Fa nesorina hiala tamin\u2019ny tanin\u2019ny velona izy. Nokapohina koa izy noho ny heloky ny oloko.",
        "9": "Rehefa maty izy, dia hatao eo amin\u2019ny ratsy fanahy sy ny mpanankarena ny fasany, na dia tsy nanao herisetra aza izy sady tsy nisy fitaka teo am-bavany.",
        "10": "Sitrak\u2019i Jehovah anefa ny hanorotoro azy. Nataony narary koa izy. Raha atolotrao ho fanatitra noho ny heloka izy, dia hahita an\u2019izay ho taranany sady hanalava ny androm-piainany, ary ny tanany no hanatanteraka an-tsakany sy an-davany izay sitrak\u2019i Jehovah.",
        "11": "Noho ny fahoriany, dia hahita zava-tsoa izy ka ho afa-po. Ny fahalalana azon\u2019ilay olo-marina mpanompoko no hanampiany olona maro ho tonga olo-marina. Ary hozakainy ny fahadisoan\u2019izy ireo.",
        "12": "Koa homeko anjara miaraka amin\u2019ny maro izy. Hifampizara babo miaraka amin\u2019ireo mahery izy, noho izy nanolotra * ny ainy ho amin\u2019ny fahafatesana. Ary natao ho anisan\u2019ny mpandika lal\u00e0na izy. Nitondra ny fahotan\u2019ny maro koa izy, ary mpanelanelana eo amin\u2019ireo mpandika lal\u00e0na."
    },
    "54": {
        "1": "\u201cMihobia, ry vehivavy momba izay tsy niteraka! Mifalia sy mihobia ary mihorakoraha ianao izay tsy mba narary nihetsi-jaza! Fa ny zanaky ny vehivavy nilaozam-bady dia betsaka noho ny zanaky ny vehivavy manambady\u201d, hoy i Jehovah.",
        "2": "\u201cHalalaho ny tranolainao, ary aoka hohenjanina ireo lamban\u2019ny tranolainao lehibe. Aza mihafihafy mihitsy rehefa manao izany. Halavao ny tady manenjana ny lainao, ary hamafiso ireo fantsika be fanenjanan-day.",
        "3": "Fa hiely hiankavanana sy hiankavia ianao, ary ho lasa fananan\u2019ny taranakao ireo firenena. Honenan\u2019izy ireo koa ny tan\u00e0na aolo.",
        "4": "Aza matahotra fa tsy ho menatra ianao. Aza mahatsiaro tena ho afa-baraka, fa tsy ho diso fanantenana ianao. Fa hohadinoinao ny henatrao tamin\u2019ny fahatanoranao, ary tsy hotsaroanao intsony ny fahafaham-barakanao nandritra ny fotoana ela naha mpitondratena anao.\u201d",
        "5": "\u201cFa Ilay Be Voninahitra Mpanao anao no vadinao sy tomponao. Jehovah Tompon\u2019ny tafika no anarany. Ary Ilay Masin\u2019ny Israely no Mpanavotra anao. Hantsoina hoe Andriamanitry ny tany manontolo izy.",
        "6": "Fa nampodin\u2019i Jehovah ianao, izay toy ny vady nafoy tanteraka sy ory dia ory, ary toy ny vadin\u2019ny fahatanorana izay nolavina tat\u1ef3 aoriana\u201d, hoy ny Andriamanitrao.",
        "7": "\u201cVetivety ihany no nahafoizako anao tanteraka, fa amin\u2019ny famindram-po lehibe kosa no hanangonako anao.",
        "8": "Tao anatin\u2019ny fahatezerana lehibe no nanafenako vetivety ny tavako taminao, fa amin\u2019ny hatsaram-panahy feno fitiavana maharitra mandritra ny fotoana tsy voafetra kosa no hamindrako fo aminao\u201d, hoy i Jehovah Mpanavotra anao.",
        "9": "\u201cAmiko, dia toy ny tamin\u2019ny andron\u2019i Noa izao. Toy ny nianianako fa tsy hanafotra ny tany intsony ny ranon\u2019i Noa, no ianianako koa fa tsy ho tezitra aminao intsony aho na hiteny mafy anao.",
        "10": "Fa na hesorina aza ny tendrombohitra, ary na hihozongozona aza ny havoana, dia tsy hesorina aminao kosa ny hatsaram-panahiko feno fitiavana, ary tsy hihozongozona ny fifanekem-pihavanana ataoko\u201d, hoy i Jehovah, Ilay mamindra fo aminao.",
        "11": "\u201cRy vehivavy ory sy asafotofoton\u2019ny rivo-mahery, sady tsy misy mampionona! Hampiasa rihitra mafy aho hanakambanako ireo vato eo aminao, ary safira no hataoko fototrao.",
        "12": "Vatosoa robia no hanaovako ny tampon\u2019ny mandanao, vatosoa mena midorehitra no hanaovako ny vavahadinao, ary vatosoa tena tsara ny sisin-taninao rehetra.",
        "13": "Ny zanakao rehetra dia hampianarin\u2019i Jehovah, ka ho be ny fiadanan\u2019ny zanakao.",
        "14": "Hiorina tsara amin\u2019ny fahamarinana ianao. Ho lavitra anao ny fampahoriana satria tsy hisy hatahoranao ireny, ary ho lavitra anao ny zavatra mampihorohoro satria tsy hanatona anao ireny.",
        "15": "Raha misy tonga manafika anao, dia tsy noho ny baiko avy amiko izany. Izay manafika anao dia ho lavo noho ny aminao.\u201d",
        "16": "\u201cIzaho no namorona ny mpanao asa tanana, izay mitsoka ny afon-tsaribao ka mahavita fitaovam-piadiana. Izaho koa no namorona ny mpandringana mandravarava.",
        "17": "Tsy hisy hahomby izay fiadiana amboarina hamelezana anao, ary homelohinao eo amin\u2019ny fitsarana ny lela rehetra manohitra anao. Izany no lovan\u2019ny mpanompon\u2019i Jehovah, sy fahamarinany avy amiko\u201d, hoy i Jehovah."
    },
    "55": {
        "1": "Ianareo rehetra mangetaheta, avia misotro rano! Ianareo rehetra tsy manam-bola, avia ka mividiana, ary mihin\u00e0na! Eny, avia mividy divay sy ronono tsy andoavam-bola sady tsisy sarany.",
        "2": "Nahoana ianareo no mandany vola amin\u2019izay tsy sakafo, ary misasatra amin-javatra tsy mahafa-po? Henoy tsara aho, ary mihin\u00e0na izay tsara, ka aoka ianareo hankafy sakafo matavy.",
        "3": "Aoka ianareo hanongilan-tsofina ka hankat\u1ef3 amiko. Mihainoa, dia ho velona ianareo. * Fa hanao fifanekena aminareo tokoa aho, eny, fifanekena mandritra ny fotoana tsy voafetra mifanaraka amin\u2019ny hatsaram-panahy feno fitiavana, dia ilay hatsaram-panahy azo itokisana izay naseho tamin\u2019i Davida.",
        "4": "Natolotro ho vavolombelona eo amin\u2019ireo firenena izy, ary ho filoha sy ho mpitarika an\u2019ireo firenena.",
        "5": "Firenena tsy fantatrao no hantsoinao, ary olona avy amin\u2019ny firenena tsy mahafantatra anao no hihazakazaka hankany aminao, noho ny amin\u2019i Jehovah Andriamanitrao, sy noho ny amin\u2019Ilay Masin\u2019ny Israely. Hataony lasa tsara tarehy mantsy ianao.",
        "6": "Mitadiava an\u2019i Jehovah, dieny mbola hita izy. Miantsoa azy, dieny mbola akaiky izy.",
        "7": "Aoka ny ratsy fanahy hahafoy ny lalany, ary ny mpanisy ratsy olona hahafoy ny heviny. Aoka izy hiverina amin\u2019i Jehovah, izay hamindra fo aminy. Ary aoka izy hiverina amin\u2019Andriamanitsika, fa tena mamela heloka tanteraka izy.",
        "8": "\u201cFa ny fihevitrareo tsy mba fihevitro, ary ny lalako tsy mba lalanareo\u201d, hoy i Jehovah.",
        "9": "\u201cFa toy ny haavon\u2019ny lanitra raha oharina amin\u2019ny tany, ny haavon\u2019ny lalako raha oharina amin\u2019ny lalanareo, sy ny hevitro raha oharina amin\u2019ny hevitrareo.",
        "10": "Fa toy ny orana sy ny lanezy milatsaka avy any an-danitra, ka tsy miverina any raha tsy mahavonto ny tany, sy mahatonga ny zavatra eo aminy hitsiry sy hahavokatra, ary manome masomboly ho an\u2019ny mpamafy sy manome sakafo ho an\u2019ny mpihinana,",
        "11": "dia ho toy izany ny teny aloaky ny vavako. Tsy hiverim-potsiny at\u1ef3 amiko ny teniko, fa hanatanteraka izay sitrako ary hahomby amin\u2019izay andefasako azy.",
        "12": "\u201cFa amim-pifaliana no handehananareo, ary amim-piadanana no hitondrana anareo mody. Hifaly sy hihoby eo anatrehanareo ny tendrombohitra sy ny havoana, ary hitehaka ny hazo any an-tsaha.",
        "13": "Hazo zenevrie no haniry fa tsy kirihitra feno tsilo, ary hazo mirta fa tsy tsilo. Hampahalaza an\u2019i Jehovah izany, ka ho famantarana tsy hofoanana mandritra ny fotoana tsy voafetra.\u201d"
    },
    "56": {
        "1": "Izao no nolazain\u2019i Jehovah: \u201cManaova ny rariny sy ny fahamarinana. Fa efa ho avy ny famonjeko, ary efa haharihary ny fahamarinako.",
        "2": "Sambatra ny olona mety maty izay manao izany, sy ny zanak\u2019olombelona mifikitra amin\u2019izany, sady mitandrina ny sabata ka tsy manazimbazimba azy, ary mifehy ny tanany tsy hanao izay ratsy.",
        "3": "Aoka ny hafa firenena izay miandany amin\u2019i Jehovah tsy hilaza hoe: \u2018Hesorin\u2019i Jehovah tsy ho eo amin\u2019ny olony tokoa aho izao.\u2019 Aoka koa ny lehilahy novosirina tsy hilaza hoe: \u2018Indrisy! Hazo maina aho!\u2019\u201d",
        "4": "Fa izao no nolazain\u2019i Jehovah: \u201cIreo lehilahy novosirina izay mitandrina ny sabatako sy mifidy ny hanao izay sitrako ary mifikitra amin\u2019ny fifanekena nataoko,",
        "5": "dia homeko tsangambato sy anarana ao an-tranoko sy ao anatin\u2019ny mandako. Tsara kokoa noho ny zanakalahy sy zanakavavy izany. Anarana maharitra mandritra ny fotoana tsy voafetra no homeko azy, dia anarana tsy hofoanana mihitsy.",
        "6": "\u201cAry ny hafa firenena izay miandany amin\u2019i Jehovah mba hanompo azy sy mba ho tia ny anaran\u2019i Jehovah ka ho mpanompony, eny, izay rehetra mitandrina ny sabata ka tsy manazimbazimba azy, sy mifikitra amin\u2019ny fifanekena nataoko,",
        "7": "dia hoentiko ho any amin\u2019ny tendrombohitro masina koa, ary hampifaliko ao amin\u2019ny trano fivavahana amiko. Hekena ho eo ambony alitarako ny fanatitra dorana sy ny sorona atolony. Fa ny tranoko hantsoina hoe trano fivavahana ho an\u2019ny olona rehetra.\u201d",
        "8": "Ary hoy i Jehovah Tompo Fara Tampony, izay manangona an\u2019ireo Israelita efa niparitaka: \u201cAnkoatra izay efa voangona, dia hanangona olon-kafa ho eo amin\u2019izy ireo koa aho.\u201d",
        "9": "Ianareo bibidia rehetra any an-tsaha, eny, ianareo bibidia rehetra any an\u2019ala, avia hihinana.",
        "10": "Jamba ireo mpitiliny, ka tsy misy mahatsikaritra zavatra. Alika moana izy rehetra ka tsy mahavov\u00f2, fa misefosefo fotsiny sy mandrimandry ary tia matoritory.",
        "11": "Alika manam-paniriana mafy izy ireo, ary tsy mety afa-po. Mpiandry ondry tsy manam-pahalalana koa izy. Samy mivily manaraka ny lalany avy izy, ka samy maka tombony tsy ara-drariny avy amin\u2019ny faritaniny. Hoy izy ireo:",
        "12": "\u201cAvia, fa haka divay aho. Andao hisotro toaka mandra-pahamamo. Mbola ho toy ny androany koa ny rahampitso, ary mbola ho tsara lavitra mihitsy aza.\u201d"
    },
    "57": {
        "1": "Maty ny olo-marina, nefa tsy misy miraharaha an\u2019izany. Nangonina ho any amin\u2019ny toeran\u2019ny maty ny olona tsara fanahy sy be fitiavana, nefa tsy misy mahafantatra akory hoe noho ny fisian\u2019ny loza no nanangonana ny olo-marina.",
        "2": "Mahita fiadanana izy. Samy hiala sasatra eo amin\u2019ny farafara vato ireo mifikitra amin\u2019ny fahitsiana.",
        "3": "\u201cMiakara et\u1ef3 ianareo zanaky ny vehivavy mpilaza ny hoavy, taranaky ny mpanitsakitsa-bady sy taranaky ny vehivavy mpivaro-tena!",
        "4": "Falifaly maneso an\u2019iza ianareo? Manondro molotra sy mitranga lela amin\u2019iza ianareo? Ianareo ve tsy zanaky ny fandikan-dal\u00e0na sy taranaky ny lainga,",
        "5": "ary manaitra filana eny akaikin\u2019ireo hazobe sy eny ambanin\u2019ny hazo midoroboka rehetra, sady manao sorona ankizy any amin\u2019ny lohasaha falehan-driaka, eny anelanelan\u2019ny harambato?",
        "6": "\u201cNy vato malama eny amin\u2019ny lohasaha falehan-driaka no anjaranao. Ireny no anjaranao. Ary ireny no nandrarahanao fanatitra zava-pisotro, sy nanoloranao fanomezana. Zavatra toy izany ve no hampiononako ny tenako?",
        "7": "Teny amin\u2019ny tendrombohitra avo sy manerinerina no nametrahanao ny fandriananao. Teny koa ianao no niakatra hanolotra sorona.",
        "8": "Nametrahanao ny marika fahatsiarovana nataonao, tao ambadiky ny varavarana sy ny tol\u00e0na. Nanalavitra ahy ianao, ary niala akanjo ka niakatra teny am-pandriananao izay efa nataonao malalaka. Ary nanao fifanekena tamin\u2019ireny ianao mba hahazoanao tombontsoa. Tianao ny niray fandriana tamin\u2019ireny, ary nibanjina ny filahiana ianao.",
        "9": "Dia nidina nitondra menaka tany amin\u2019i Meleka ianao, ary be dia be ny menaka fanosorana nentinao. Nalefanao lavitra foana koa ny irakao, ka nampidininao hatrany amin\u2019ny Fasana * ny raharaha momba anao.",
        "10": "Nandehandeha be ianao, ary izany no nandanianao ny herinao. Tsy mba niteny ianao hoe: \u2018Tsy misy antenaina intsony!\u2019 Nahatsapa ho nahazo hery indray ianao ka tsy narary.",
        "11": "\u201cNihorohoro noho ny amin\u2019iza ianao, ary natahotra an\u2019iza ka nandainga? Tsy izaho no tsaroanao, ary tsy nandatsaka am-po na inona na inona ianao. Tsy efa nangina foana ve aho, ary tsy nafeniko ve ny nataonao? Na izaho aza anefa tsy natahoranao.",
        "12": "Koa hambarako izay lazainao fa mba fahamarinanao sy asanao, ary tsy hahasoa anao ireny.",
        "13": "Rehefa miantso vonjy ianao, dia tsy hamonjy anao ny zavatra nangoninao fa ho lasan\u2019ny rivotra avokoa. Fofonaina fotsiny dia hipaoka an\u2019ireny. Fa izay mialoka amiko kosa handova ny tany, ary ho lasa fananany ny tendrombohitro masina.",
        "14": "Dia hisy hiteny hoe: \u2018Manamboara lalana! Manamboara lalana! Karakarao ny lalana! Esory ny sakantsakana rehetra eny amin\u2019ny lalan\u2019ny oloko.\u2019\u201d",
        "15": "Fa izao no nolazain\u2019ilay Avo, eny, Ilay Misandratra, izay mitoetra mandrakizay ary masina ny anarany: \u201cAny amin\u2019ny avo sy any amin\u2019ny toerana masina aho no mitoetra, ary koa eo amin\u2019ireo torotoro fo sy manetry tena, mba hamelombelona ny sain\u2019ireo * manetry tena sy ny fon\u2019ireo torotoro fo.",
        "16": "Fa tsy hiady mandritra ny fotoana tsy voafetra aho, ary tsy ho tezitra foana mandrakizay. Fa ho reraka noho ny amiko ny sain\u2019ny olona ary koa ny zavamiaina nataoko.",
        "17": "\u201cNanao fahadisoana izy satria naka tombony tsy ara-drariny. Koa tezitra aho ka namely azy. Nanafina ny tavako aho tamin\u2019izany hatezerako izany. Mbola nikomy foana anefa izy ka nanaraka izay sitraky ny fony.",
        "18": "Hitako anefa ny nataony, ka nanasitrana azy aho ary nitarika azy sy nanome fampiononana ho azy sy ireo vonton\u2019alahelo teo aminy.\u201d",
        "19": "\u201cIzaho no mamorona ny vokatry ny molotra. Hisy fiadanana ho an\u2019izay lavitra sy akaiky, ary hanasitrana azy aho\u201d, hoy i Jehovah.",
        "20": "\u201cNy ratsy fanahy kosa dia toy ny ranomasina misamboaravoara tsy mety mitony, ary mamoaka ahidranomasina sy fotaka ny ranon\u2019ilay ranomasina.",
        "21": "Tsy misy fiadanana ho an\u2019ny ratsy fanahy\u201d, hoy ny Andriamanitro."
    },
    "58": {
        "1": "\u201cMiantsoantsoa faran\u2019izay mafy, fa aza miahotrahotra mihitsy. Ataovy mafy toy ny feon\u2019anjombona ny feonao, ka lazao amin\u2019ny oloko ny fikomiany, ary amin\u2019ny taranak\u2019i Jakoba ny fahotany.",
        "2": "Izaho, hono, no tadiaviny isan\u2019andro, ary ny fahalalana ny lalako, hono, no mahafinaritra azy. Toy ny hoe firenena manao ny marina izy ireo, ary toy ny hoe tsy mahafoy ny rariny avy amin\u2019Andriamaniny, ka mangataka ahy foana hitsara ara-drariny, ary manatona an\u2019ilay Andriamanitra mahafinaritra azy, sady manao hoe:",
        "3": "\u201c\u2018Fa nahoana no tsy jerenao izahay rehefa mifady hanina, ary tsy raharahainao rehefa mampahory tena?\u2019 \u201cMahafinaritra anareo er\u1ef3 ny andro ifadianareo hanina, nefa sady terenareo hiasa ihany ireo miasa mafy ho anareo.",
        "4": "Hiady sy hifanditra ary hifamely totohondry amin-kabibiana no antony ifadianareo hanina. Rehefa mifady hanina ve ianareo dia mihevitra fa fotoana andrenesana ny feonareo any amin\u2019ny avo izany?",
        "5": "Tokony ho toy izao ataonareo izao ve ny fifadian-kanina ekeko, dia andro ampahorian\u2019ny olona ny tenany, sy anondrehany loha toy ny harefo, ary atoriany eo ambony gony sy lavenona? Izany ve no ataonareo hoe fifadian-kanina sy andro ankasitrahan\u2019i Jehovah?",
        "6": "\u201cMoa ve tsy izao ny fifadian-kanina ekeko: Ny mamaha ny gadra vy izay napetaka noho ny tsy rariny, sy mamaha ny tadin\u2019ny zioga, sy manafaka ny ampahorina, ary manapaka ny zioga rehetra?",
        "7": "Tsy izao koa ve izany: Ny mizara ny mofonao amin\u2019ny noana, sy mampiantrano ny ory sy ny tsy manan-kialofana, sy mampitafy an\u2019izay hitanao mitanjaka, ary tsy miafina amin\u2019ireo mpiray firenena aminao?",
        "8": "\u201cRaha izany no ataonao, dia hiposaka toy ny maraina ny fahazavanao, ary ho sitrana haingana ianao. Handeha eo alohanao ny fahamarinanao, ary ho vodilaharana mpiaro anao ny voninahitr\u2019i Jehovah.",
        "9": "Raha miantso ianao, dia hamaly anao i Jehovah. Ary raha miantso vonjy ianao, dia hilaza izy hoe: \u2018Int\u1ef3 aho!\u2019 \u201cRaha tsy manisy zioga amin\u2019olona intsony ianao, ary tsy manondrotondro intsony amin\u2019ny rantsantananao, sady tsy milaza zava-dratsy,",
        "10": "ary raha toa ka omenao ho an\u2019ny noana ny zavatra irinao, sady ataonao afa-po ny ory, dia hamirapiratra ao anatin\u2019ny haizina ny fahazavanao ary ho toy ny mitataovovona ny haizim-pitonao.",
        "11": "Hitarika anao foana i Jehovah, ka hanome fahafaham-po anao na dia any amin\u2019ny tany karakaina aza, sady hanatanjaka ny taolanao. Dia ho toy ny tanimboly azon-drano tsara ianao, sady ho toy ny loharano mamoaka rano tsy mamitaka.",
        "12": "Noho ny aminao, dia haorin\u2019ny olona indray ny toerana efa rava hatry ny ela. Ary hatsanganao indray ny fototra efa nisy hatramin\u2019ny taranaka nifandimby. Koa ianao dia hantsoina hoe mpanampina ny banga, sy mpamerina amin\u2019ny laoniny ny lalana izay hisy trano honenana.",
        "13": "\u201cRaha manaja ny sabata ianao, ka avilinao tsy hanao izay sitrakao ny tongotrao amin\u2019ny androko masina, ary raha toa ny sabata ka ataonao hoe tena fahafinaretana sy andro masin\u2019i Jehovah, eny, andro omem-boninahitra, ka omenao voninahitra fa tsy manao izay tianao ianao na mitady izay sitrakao na miteniteny foana,",
        "14": "dia ho finaritra tanteraka amin\u2019i Jehovah ianao. Hampandehaniko eny amin\u2019ny toerana avo ambonin\u2019ny tany koa ianao, sady havelako hihinana ny vokatra avy amin\u2019ny lovan\u2019i Jakoba razanao. Fa ny vavan\u2019i Jehovah no efa niteny.\u201d"
    },
    "59": {
        "1": "Tsy hoe nanjary fohy loatra ny tanan\u2019i Jehovah ka tsy mahavonjy, na hoe donto loatra ny sofiny ka tsy mahare.",
        "2": "Tsia, fa ny fahadisoanareo ihany no mampisaraka anareo amin\u2019Andriamanitrareo, ary ny fahotanareo ihany no mahatonga azy hanafina ny tavany mba tsy hihainoany anareo.",
        "3": "Fa mihosin-dra ny felatananareo, ary feno fahadisoana ny rantsantananareo. Miteny lainga ny molotrareo, ary mingonongonona tsy fahamarinana ny lelanareo.",
        "4": "Tsy mba misy miantsoantso hiaro ny fahamarinana, ary izay mankeny amin\u2019ny fitsarana dia tsy misy milaza zavatra azo itokisana. Zava-poana no ianteherana, ary zavatra tsy misy dikany no lazaina. Fampahoriana no miforona ao an-kibo, ary fanaovan-dratsy no ateraka.",
        "5": "Atodin\u2019ny bibilava misy poizina no kotrehin\u2019izy ireo, ary tranon-kala no tenominy. Ho faty izay mihinana ny atodiny, ary menarana no ho foy avy ao amin\u2019ny atody novakina.",
        "6": "Tsy ho azo atao fitafiana ny tranon-kalany, ary tsy ho azony irakofana ny zavatra ataony. Fanaovan-dratsy no asany, ary herisetra no ataon\u2019ny tanany.",
        "7": "Mihazakazaka ho amin\u2019ny ratsy ny tongony, ary dodona handatsaka ny ran\u2019ny tsy manan-tsiny izy ireo. Ny hanao ratsy no ao an-tsainy, ary fandrobana sy fandravana no eny amin\u2019ny lalambeny.",
        "8": "Tsy miraharaha ny lalan\u2019ny fiadanana izy ireo, ary tsy misy rariny eny amin\u2019ny lalany. Ataony miolakolaka ny alehany. Koa tsy hahita fiadanana mihitsy izay mandeha amin\u2019izany.",
        "9": "Izany no mahatonga ny rariny ho lavitra anay, sy ny fahamarinana tsy hahatratra anay. Manantena hazavana foana izahay kanjo haizina no hitanay, ary manantena famirapiratana kanjo mbola ao anatin\u2019ny haizim-pito ihany izahay no mandeha.",
        "10": "Mitsapatsapa manara-drindrina toy ny jamba izahay, eny, mitsapatsapa toy ny olona tsy mana-maso. Amin\u2019ny mitataovovonana izahay dia tafintohina toy ny amin\u2019ny takariva maizimaizina, ary toy ny maty izahay eo anatrehan\u2019ireo tomady.",
        "11": "Mierona toy ny orsa izahay rehetra, ary mitoreo amin\u2019alahelo toy ny voromailala. Manantena rariny izahay nefa tsy misy izany, ary manantena famonjena nefa lavitra anay izany.",
        "12": "Fa maro ny fikomianay eo anatrehanao, ary samy miampanga anay ny fahotanay. Tsapanay ny fikomianay, ary fantatray tsara ny fahadisoanay.",
        "13": "Mandika lal\u00e0na sy mand\u00e0 an\u2019i Jehovah izahay, ary mihemotra miala amin\u2019Andriamanitray. Fampahoriana sy fikomiana no resakay, ary mamoron-dainga ao am-ponay izahay ka mingonongonona an\u2019izany.",
        "14": "Koa voatery mihemotra ny rariny, ary mijanona eny lavitra eny ny hitsiny. Fa tafintohina eny amin\u2019ny tany malalaky ny tan\u00e0na ny fahamarinana, ary tsy tafiditra eny ny fahitsiana.",
        "15": "Tsy eo tokoa ny fahamarinana, ary voaroba izay mifady ny ratsy. Nahita izany i Jehovah, ary ratsy eo imasony ny tsy fisian\u2019ny rariny.",
        "16": "Hitany fa tsy nisy olona sahy nijoro, ary gaga izy fa tsy nisy nisalovana. Nanao famonjena ho an\u2019ny tenany ny sandriny, ary ny fahamarinany ihany no nanohana azy.",
        "17": "Dia nanaovany toy ny akanjo mifono vy ny fahamarinana, ary nataony teo amin\u2019ny lohany ny fiarovan-dohan\u2019ny famonjena. Notafiny koa ny akanjon\u2019ny famaliana, ary nisalorany toy ny akanjo tsy misy tanany ny zotom-po.",
        "18": "Araka izay ataon\u2019ny olona ihany no hamaliany azy, ka hampiharany fahatezerana ny mpandrafy azy, ary homeny ny sahaza azy ny fahavalony. Hovaliany araka izay sahaza azy koa ireo nosy.",
        "19": "Hatahotra ny anaran\u2019i Jehovah ireo any amin\u2019ny filentehan\u2019ny masoandro, ary hatahotra ny voninahiny ireo any amin\u2019ny fiposahan\u2019ny masoandro. Fa ho avy toy ny renirano mampahory izay asesiky ny fanahin\u2019i Jehovah, izy.",
        "20": "\u201cHo tonga ao Ziona ny Mpanavotra, sady ho tonga amin\u2019ireo miala amin\u2019ny fandikan-dal\u00e0na, izany hoe ireo anisan\u2019i Jakoba\u201d, hoy i Jehovah.",
        "21": "\u201cAry izao no fifanekena ataoko amin\u2019izy ireo\u201d, hoy i Jehovah: \u201cNy fanahiko izay ao aminao sy ny teniko izay nataoko teo am-bavanao, dia tsy hesorina eo am-bavanao, na eo am-bavan\u2019ny taranakao, na eo am-bavan\u2019ny taranaky ny taranakao, manomboka izao ka hatramin\u2019ny fotoana tsy voafetra\u201d, hoy i Jehovah."
    },
    "60": {
        "1": "\u201cMitsang\u00e0na, ry vehivavy! Mandefasa hazavana, fa efa tonga ny fahazavanao, ary mamirapiratra eo aminao ny voninahitr\u2019i Jehovah!",
        "2": "Hanarona ny tany ny haizina, ary hanarona an\u2019ireo firenena ny haizim-pito. Fa hamirapiratra aminao kosa i Jehovah, ary eo aminao no hisehoan\u2019ny voninahiny.",
        "3": "Dia hankeo amin\u2019ny fahazavanao ny firenena, ary hankeo amin\u2019ny fahazavan\u2019ny famirapiratanao ny mpanjaka.",
        "4": "\u201cTopazo maso ny manodidina anao ka jereo! Nangonina daholo izy rehetra, ka tonga eo aminao. Tsy mitsahatra ny fahatongavan\u2019ny zanakao lahy avy lavitra, ary toy izany koa ny zanakao vavy izay hokarakaraina sady hosakelehina.",
        "5": "Hahita izany ianao amin\u2019izay fotoana izay ka ho miramirana. Ho ravoravo ny fonao sady ho dibo-kafaliana, satria hankany aminao ny harenan\u2019ny ranomasina, ary ho tonga any aminao ny fananan\u2019ny firenena.",
        "6": "Handrakotra ny taninao ny andian-drameva izay toa manonjanonja ny fahitana azy mitanjozotra, dia ny ramevalahy tanora avy any amin\u2019ny Midianina sy Efaha. Ary ho tonga daholo ny avy any Sheba, sady hitondra volamena sy ditin-kazo manitra. Dia hanambara ny fiderana an\u2019i Jehovah izy ireo.",
        "7": "Hangonina ho eo aminao ny andian\u2019ondry rehetran\u2019i Kedara, ary hanompo anao ny ondrilahin\u2019i Nebaiota. Hankeo ambony alitarako ireny ka hankasitrahana. Ary hohatsaraiko ilay tranoko tsara tarehy.",
        "8": "\u201cIza ireny tamy manidina toy ny rahona ireny, sy toy ny voromailala mirohotra ho eny amin\u2019ny tranony?",
        "9": "Fa hanantena ahy foana ny nosy, ary hanantena ahy toy ny tamin\u2019ny voalohany koa ny sambon\u2019i Tarsisy, mba hitondra ny zanakao lahy avy lavitra, miaraka amin\u2019ny volafotsiny sy ny volamenany, ho an\u2019ny anaran\u2019i Jehovah Andriamanitrao sy Ilay Masin\u2019ny Israely. Fa hataony lasa tsara tarehy ianao.",
        "10": "Hafa firenena no hanangana ny mandanao, ary hanompo anao ny mpanjakany. Tao anatin\u2019ny fahatezerako no nikapohako anao, fa noho ny fankasitrahako kosa no hamindrako fo aminao.",
        "11": "\u201cHatao misokatra foana ny vavahadinao, ka tsy hohidiana na andro na alina, mba hampidirana ao aminao ny fananan\u2019ny firenena. Ny mpanjakany no ho loha laharana amin\u2019ny fanaovana an\u2019izany.",
        "12": "Fa ho ringana izay firenena sy fanjakana tsy hanompo anao, ary ho rava tokoa ireo firenena.",
        "13": "\u201cHo tonga any aminao ny voninahitr\u2019i Libanona, mbamin\u2019ny hazo zenevrie sy ny hazo volondavenona ary ny siprey, mba hahatsara tarehy ny toerako masina. Dia homeko voninahitra ny fitoeran-tongotro.",
        "14": "\u201cHanatona ka hiankohoka eo anatrehanao ny zanak\u2019ireo mpampahory anao, ary hihohoka eo an-tongotrao izay rehetra maniratsira anao. Dia hantsoin\u2019izy ireo hoe tan\u00e0nan\u2019i Jehovah, Zionan\u2019Ilay Masin\u2019ny Israely, ianao.",
        "15": "\u201cNafoy tanteraka sy nankahalaina ianao taloha ary tsy nisy mpandalo teo aminao, nefa izao kosa ianao hataoko ho antony ireharehana hatramin\u2019ny fotoana tsy voafetra, sy ho antom-pifaliana hatramin\u2019ny taranaka fara mandimby.",
        "16": "Hinono amin\u2019ny firenena ianao, sady hinono amin\u2019ny mpanjaka. Dia ho fantatrao fa izaho Jehovah no Mpamonjy anao, ary Ilay Maherin\u2019i Jakoba no Mpanavotra anao.",
        "17": "Volamena no hoentiko ho solon\u2019ny varahina, volafotsy ho solon\u2019ny vy, varahina ho solon\u2019ny hazo, ary vy ho solon\u2019ny vato. Dia hotendreko ho mpiandraikitra anao ny fiadanana ary ho mpampiasa anao ny fahamarinana.",
        "18": "\u201cTsy ho re ao amin\u2019ny taninao intsony ny herisetra, ary tsy ho re ao anatin\u2019ny faritry ny taninao ny fandrobana sy ny fandravana. Ny mandanao hantsoinao hoe Famonjena, ary ny vavahadinao hantsoinao hoe Fiderana.",
        "19": "Tsy ho fahazavana mandritra ny andro ho anao intsony ny masoandro, ary tsy hanome hazavana ho anao intsony ny volana mamirapiratra. Fa i Jehovah no ho fahazavana ho anao mandritra ny fotoana tsy voafetra, ary ny Andriamanitrao no ho hatsaran-tarehinao.",
        "20": "Tsy hilentika intsony ny masoandronao ary tsy hihena ny volana manazava anao, satria i Jehovah no ho fahazavanao mandritra ny fotoana tsy voafetra, ary ho tapitra ny andro fisaonanao.",
        "21": "Ho olo-marina avokoa ny vahoakanao, ary ho fananan\u2019izy ireo mandritra ny fotoana tsy voafetra ilay tany. Tsimoka avy amin\u2019izay namboleko izy ireo sady asan\u2019ny tanako, mba hahatsara tarehy ahy.",
        "22": "Ny vitsy ho lasa arivo, ary ny kely ho lasa firenena mahery. Izaho Jehovah no hanafaingana izany amin\u2019ny fotoanany.\u201d"
    },
    "61": {
        "1": "Ny fanahin\u2019i Jehovah Tompo Fara Tampony no ato amiko, satria i Jehovah nanosotra ahy hilaza vaovao tsara amin\u2019ny mpandefitra. Naniraka ahy izy mba hamehy ny ratran\u2019ny torotoro fo; hanambara fahafahana amin\u2019ny babo sy fampahiratana ny mason\u2019ny voafonja;",
        "2": "hanambara ny taona fanehoan\u2019i Jehovah fankasitrahana sy ny andro famalian\u2019Andriamanitsika; hampionona an\u2019izay ory rehetra;",
        "3": "ary hanome fehiloha ho solon\u2019ny lavenona ho an\u2019ireo ory noho ny amin\u2019i Ziona, sy menaka fifaliana ho solon\u2019ny fahoriam-po, ary akanjo fiderana ho solon\u2019ny harerahan-tsaina. Izy ireo dia hantsoina hoe hazon\u2019ny fahamarinana, izay nambolen\u2019i Jehovah mba hahatsara tarehy azy.",
        "4": "Dia haorin\u2019izy ireo indray ny toerana efa rava hatry ny ela be, ary hatsangany indray ny toerana efa aolo hatramin\u2019ny taloha. Hohavaoziny koa ny tan\u00e0na rava, dia ireo toerana aolo nandritra ny taranaka nifandimby.",
        "5": "\u201cVahiny no ho avy hiandry ny andian\u2019ondrinareo, ary ny hafa firenena no ho mpambolinareo sy mpikarakara ny tanimboalobokareo.",
        "6": "Ary hantsoina hoe mpisoron\u2019i Jehovah ianareo, sady hatao hoe mpanompon\u2019Andriamanitsika. Hohaninareo ny fananan\u2019ny firenena, ary ho faly ianareo hiresaka momba anareo noho ny harena be voninahitra azonareo avy aminy.",
        "7": "Hahazo anjara avo roa heny ny oloko ho solon\u2019ny henatra, ary tsy ho afa-baraka intsony izy fa hihoby noho ny anjarany. Koa hahazo anjara avo roa heny izy ireo ao amin\u2019ny taniny, ka hifaly mandritra ny fotoana tsy voafetra.",
        "8": "Fa izaho Jehovah dia tia ny rariny sady mankahala ny fandrobana sy ny tsy fahamarinana. Manao ny rariny aho ka hanome ny karaman\u2019izy ireo, ary fifanekena mandritra ny fotoana tsy voafetra no hataoko aminy.",
        "9": "Ho fantatry ny firenena ny zanak\u2019izy ireo, ary ho fantatry ny vahoaka ny taranany. Koa izay mahita azy dia hahafantatra fa izy ireo no taranaka notahin\u2019i Jehovah.\u201d",
        "10": "Hifaly amin\u2019i Jehovah tokoa aho, ary hiravoravo amin\u2019Andriamanitro. Fa efa nampanaoviny ahy toy ny akanjo ny famonjena, ary efa nampitafiany ahy toy ny akanjo tsy misy tanany ny fahamarinana, ka hoatran\u2019ny mpampakatra manao fehiloha toy ny mpisorona aho, ary hoatran\u2019ny ampakarina manao ny firavany.",
        "11": "Toy ny tany mampitsiry ny tsimoka eo aminy, ary toy ny tanimboly mampitsimoka an\u2019izay nafafy teo aminy, dia hampitsimoka fahamarinana sy fiderana eo anatrehan\u2019ny firenena rehetra i Jehovah Tompo Fara Tampony."
    },
    "62": {
        "1": "Noho ny amin\u2019i Ziona dia tsy hangina aho, ary noho ny amin\u2019i Jerosalema dia tsy hipetra-potsiny aho, mandra-piposaky ny fahamarinany hoatran\u2019ny hazavana, ary ny famonjena azy hoatran\u2019ny fanilo mirehitra.",
        "2": "\u201cHahita ny fahamarinanao ny firenena, ravehivavy, ary hahita ny voninahitrao ny mpanjaka rehetra. Homena anaram-baovao, izay hotononin\u2019ny vavan\u2019i Jehovah, ianao.",
        "3": "Ho satroboninahitra tsara tarehy eo an-tanan\u2019i Jehovah ianao, ary ho fehilohan\u2019ny mpanjaka, eo am-pelatanan\u2019Andriamanitrao.",
        "4": "Tsy holazaina intsony hoe vady nafoy tanteraka ianao, ary tsy hatao intsony hoe lao ny taninao. Hantsoina kosa ianao hoe Sitrako Izy, ary ny taninao hoe Manan-tompo Satria Manambady. Fa hankasitraka anao i Jehovah, ary ny taninao hanan-tompo satria manambady.",
        "5": "Fa toy ny tovolahy maka virjiny ho vady ka lasa tompony, dia haka anao ho vady koa ny zanakao ka ho lasa tomponao. Ary tahaka ny fifalian\u2019ny mpampakatra amin\u2019ny ampakarina no hifalian\u2019Andriamanitrao aminao.",
        "6": "Efa nanendry mpitily ho eny ambonin\u2019ny mandanao aho, ry Jerosalema \u00f4! Aoka izy ireo tsy hangina mihitsy, na andro na alina. \u201cAoka tsy hangina mihitsy ianareo izay miresaka momba an\u2019i Jehovah,",
        "7": "ary aoka ianareo tsy hamela azy ao anatin\u2019ny fanginana, mandra-panoriny mafy tsara an\u2019i Jerosalema ho fiderana eto an-tany.\u201d",
        "8": "Efa nanangana ny tanany ankavanana sy ny sandriny mahery i Jehovah ka nianiana hoe: \u201cTsy homeko ho sakafon\u2019ny fahavalonao intsony ny varimbazahanao, ary tsy hosotroin\u2019ny hafa firenena intsony ny divainao vaovao, izay efa nisasaranao.",
        "9": "Fa izay mijinja ihany no hihinana, ka hidera an\u2019i Jehovah. Ary izay manangona ihany no hisotro eo amin\u2019ny tokotaniko masina.\u201d",
        "10": "Mivoaha, mivoaha amin\u2019ny vavahady! Karakarao ny lalan\u2019ny olona! Manamboara, manamboara lalambe! Esory ny vato eny. Manang\u00e0na tsato-kazo famantarana ho an\u2019ny olona.",
        "11": "Izao no nambaran\u2019i Jehovah hatrany amin\u2019ny faritra lavitra indrindra amin\u2019ny tany: \u201cLazao amin\u2019i Ziona zanakavavy hoe: \u2018Efa ho avy ny famonjena anao. Efa eny aminy ny valisoa omeny, ary efa eo anatrehany ny karama aloany.\u2019\u201d",
        "12": "Dia hantsoin\u2019ny olona hoe vahoaka masina navotan\u2019i Jehovah izy ireo. Ary ianao koa hantsoina hoe Ilay Tadiavina, Tan\u00e0na Tsy Nafoy Tanteraka."
    },
    "63": {
        "1": "Iza iny tonga avy any Bozran\u2019i Edoma iny, izay manao akanjo marevaka, sady manao fitafiana be voninahitra ary mamindra amin-kery lehibe? \u201cTsy iza fa izaho, Ilay miteny araka ny fahamarinana, Ilay manan-kery lehibe hamonjena.\u201d",
        "2": "Nahoana no mena ny fitafianao, ary nahoana ny akanjonao no toy ny an\u2019ny mpanitsakitsaka voaloboka ao anaty lavaka famiazam-boaloboka?",
        "3": "\u201cIzaho irery no nanitsakitsaka ny voaloboka tao anaty lavaka famiazana azy, fa tsy nisy niaraka tamiko ny olona avy tamin\u2019ny vahoaka. Dia nanitsakitsaka an\u2019ireny tao anatin\u2019ny fahatezerako aho, ary nanosihosy azy tao anatin\u2019ny fahavinirako. Koa nipitipitika teny amin\u2019ny akanjoko ny rany nifantsitsitra, ka voalotoko daholo ny akanjoko.",
        "4": "Fa efa ato am-poko ny andro famaliana, ary efa tonga ny taona ho an\u2019ireo navotako.",
        "5": "Koa nijery foana aho, fa tsy nahita mpanampy. Dia gaga aho fa tsy nisy nanome tanana ahy. Koa ny sandriko no nampiasaiko hamonjena, ary ny fahavinirako no nanampy ahy.",
        "6": "Dia nohitsakitsahiko tao anatin\u2019ny fahatezerako ny olona ka nataoko mamon\u2019ny fahavinirako, ary nataoko nandriaka tamin\u2019ny tany ny rany nifantsitsitra.\u201d",
        "7": "Holazaiko ny hatsaram-panahy feno fitiavana asehon\u2019i Jehovah. Hidera an\u2019i Jehovah koa aho araka izay rehetra nataon\u2019i Jehovah tamintsika, dia ny halehiben\u2019ny hatsaran-toetra nasehony tamin\u2019ny taranak\u2019Israely noho ny famindram-pony sy araka ny haben\u2019ny hatsaram-panahiny feno fitiavana.",
        "8": "Dia hoy izy: \u201cOloko tokoa ireo, sady zanaka tsy hivadika.\u201d Koa nanjary Mpamonjy an\u2019ireo izy.",
        "9": "Ory izy nandritra ny fahoriana rehetra nanjo an\u2019ireo, ary ny iraka manokana nalefany no namonjy azy ireo. Noho ny fitiavany sy ny fangorahany no nanavotany azy, sy nibatany azy, ary nitondrany azy foana fahiny.",
        "10": "Nikomy anefa izy ireo, ka nanao izay hampalahelo ny fanahiny masina. Koa nanjary fahavalon\u2019izy ireo izy ka niady taminy.",
        "11": "Dia nahatsiaro ny andro fahiny ny olony sady nahatsiaro an\u2019i Mosesy mpanompony, ka niteny hoe: \u201cAiza Ilay nitondra azy ireo niakatra avy tany an-dranomasina, niaraka tamin\u2019ny mpiandry ny andian\u2019ondriny? Aiza Ilay nametraka tao aminy ny fanahiny masina?",
        "12": "Aiza Ilay nandefa ny sandriny tsara tarehy teo ankavanan\u2019i Mosesy, eny, Ilay nanasaraka ny rano teo anoloan\u2019izy ireo, mba hampahalaza ny anarany mandritra ny fotoana tsy voafetra?",
        "13": "Aiza Ilay nampandeha azy ireo namakivaky ny rano manonja, mba hahatonga azy ireo tsy ho tafintohina fa ho toy ny soavaly mikarenjy any an-tany efitra?",
        "14": "Toy ny idinan\u2019ny biby eny amin\u2019ny lemaka, no anomezan\u2019ny fanahin\u2019i Jehovah fitsaharana ho azy ireo.\u201d Toy izany no nitarihanao ny olonao, mba hahabe voninahitra ny anaranao.",
        "15": "Mitaz\u00e0na avy any an-danitra, ary mijere avy eny amin\u2019ny fonenanao avo izay sady masina no tsara tarehy. Aiza ny zotom-ponao sy ny herinao manontolo? Tsy mba mangotikotika ve ny ao anatinao ao? Aiza ny famindram-ponao? Nosakananao tsy ho tonga aminay ireny.",
        "16": "Fa ianao no Rainay. Na tsy fantatr\u2019i Abrahama aza izahay ary na tsy fantatr\u2019i Israely aza, dia ianao no Rainay, Jehovah \u00f4! Ianao no Mpanavotra anay hatrizay hatrizay, ary izany no anaranao.",
        "17": "Jehovah \u00f4, nahoana ianao no mampaniasia anay tsy handeha amin\u2019ny lalanao? Nahoana ianao no manamafy ny fonay tsy hatahotra anao? Miverena noho ny amin\u2019ny mpanomponao, dia ilay foko lovanao.",
        "18": "Fotoana fohy ihany ny olonao masina no nanan-javatra. Dia nohitsakitsahin\u2019ny fahavalonay ny toeranao masina.",
        "19": "Nanjary toy ny olona tsy nofehezinao izahay nandritra ny fotoana ela, sady toy ny olona tsy mba nantsoina tamin\u2019ny anaranao."
    },
    "64": {
        "1": "Raha mba notriarinao mantsy ny lanitra ka nidina ianao, ary nihovotrovotra teo anatrehanao ny tendrombohitra,",
        "2": "\u2014toy ny mitranga rehefa misy afo mandoro ny kirihitra, sy rehefa mampangotraka ny rano ny afo\u2014mba hampahafantarana ny anaranao amin\u2019ny fahavalonao, sy hahatonga ny firenena hitebiteby eo anatrehanao!",
        "3": "Nidina ianao rehefa nanao zava-mahatalanjona, nefa tsy azonay antenaina izany zavatra izany. Nihovotrovotra teo anatrehanao ny tendrombohitra.",
        "4": "Ary hatrizay hatrizay dia tsy nisy nandre na nihaino na nahita maso Andriamanitra hafa ankoatra anao, dia Andriamanitra manao zavatra ho an\u2019izay miandry azy lalandava.",
        "5": "Tsenainao izay mifaly sy manao ny marina, dia izay mahatsiaro anao foana ka manaraka ny lalanao. Tezitra ianao rehefa nanota foana izahay, eny, tezitra ela be noho ny fahotanay. Koa ho voavonjy ihany ve izahay?",
        "6": "Dia nanjary toy ny olona maloto izahay rehetra, ary toy ny akanjo voaloton\u2019ny fadimbolana ny rariny rehetra ataonay. Halazo toy ny ravinkazo izahay rehetra, ary hipaoka anay toy ny rivotra ny fahadisoanay.",
        "7": "Tsy misy miantso ny anaranao, sady tsy misy mitsangana mba hifikitra aminao. Fa afeninao tsy ho hitanay ny tavanao, ary ataonao mitsonika izahay vokatry ny fahadisoanay.",
        "8": "Ankehitriny, Jehovah \u00f4, dia ianao no Rainay. Tanimanga izahay, ary ianao no Mpanefy anay. Asan\u2019ny tananao avokoa izahay.",
        "9": "Aza tezitra mafy loatra, Jehovah \u00f4, ary aza tsarovana mandrakizay ny fahadisoanay. Olonao daholo ange izahay e!",
        "10": "Nanjary tany efitra ireo tan\u00e0nanao masina. Lasa tany efitra koa i Ziona, ary nanjary lao i Jerosalema.",
        "11": "Lasa zavatra fandoro ilay tranonay masina tsara tarehy, izay nanaovan\u2019ny razanay ny fiderana anao. Ary rava ny zava-tsarobidy tsirairay nanananay.",
        "12": "Mbola tsy hanao zavatra foana ve ianao eo anatrehan\u2019izany, ry Jehovah \u00f4? Mbola tsy hihetsika ihany ve ianao ka hamela anay hiaritra fahoriana faran\u2019izay mafy?"
    },
    "65": {
        "1": "\u201cManaiky hotadiavin\u2019izay tsy manontany ahy aho, ary manaiky ho hitan\u2019izay tsy mitady ahy. Hoy aho amin\u2019ny firenena izay tsy miantso ny anarako: \u2018Int\u1ef3 aho! Int\u1ef3 aho!\u2019",
        "2": "\u201cMamelatra ny tanako mandrakariva amin\u2019ny vahoaka mafy loha aho, dia amin\u2019ireo mandeha amin\u2019ny lalan-dratsy, araka izay saim-pantany,",
        "3": "eny, ireo mampahatezitra ahy foana imasoimaso, * sady manao sorona eny an-jaridaina sy manolotra setroka ho sorona eny ambonin\u2019ny biriky,",
        "4": "sy mipetraka eny amin\u2019ny fasana sy mijanona mandritra ny alina ao amin\u2019ny trano rantsankazo fiambenana, sy mihinana henan-kisoa sy manisy ron\u2019ny zava-maloto ao am-biliany,",
        "5": "ary milaza hoe: \u2018Mijan\u00f2na eny! Aza manatona ahy, sao hifindra aminao ny fahamasinako.\u2019 Setroka eo am-bavoroko anefa ireny, sady afo mirehitra mandrakariva.",
        "6": "\u201cEfa voasoratra eo anatrehako izany. Tsy hangina aho, fa hanome ny valin\u2019ny nataon\u2019ireny. Hataoko ao amin\u2019ny tratran\u2019akanjony izany,",
        "7": "noho ny fahadisoany sy ny fahadisoan\u2019ny razany\u201d, hoy i Jehovah. \u201cNanolotra setroka ho sorona teny an-tendrombohitra izy ireo, ary nanala baraka ahy teny an-kavoana. Koa hamatra ny karamany ao an-tratran\u2019akanjony aho aloha.\u201d",
        "8": "Izao no nolazain\u2019i Jehovah: \u201cRaha misy divay vaovao eo amin\u2019ny sampahom-boaloboka, dia miteny ny olona hoe: \u2018Aza simbana io fa misy fitahiana.\u2019 Hanao toy izany koa aho noho ny amin\u2019ny mpanompoko, mba tsy handringanana azy rehetra.",
        "9": "Hanome taranaka avy amin\u2019i Jakoba aho, ary homeko avy amin\u2019i Joda ny mpandova ny tendrombohitro. Ho lasa fananan\u2019ny olom-boafidiko ilay tany, ary honina ao ny mpanompoko.",
        "10": "I Sar\u00f4na dia ho lasa kijana ho an\u2019ny ondry, ary ny lemaka ivan\u2019i Akora ho toeram-pialan-tsasatra ho an\u2019ny ombin\u2019ny oloko izay nitady ahy.",
        "11": "\u201cIanareo no mahafoy an\u2019i Jehovah, sy manadino ny tendrombohitro masina, sy manomana latabatra ho an\u2019ny andriamanitry ny Vintana, * ary mameno ny kaopy amin\u2019ny divay misy fangarony ho an\u2019ny andriamanitry ny Lahatra.",
        "12": "Dia hatolotro ho amin\u2019ny sabatra ianareo, ka hiankohoka hovonoina ianareo rehetra. Niantso aho mantsy, fa tsy namaly ianareo. Niteny aho, fa tsy nihaino ianareo. Nanao izay ratsy teo imasoko foana ianareo, ary ny zavatra tsy sitrako no nofidinareo.\u201d",
        "13": "Koa izao no nolazain\u2019i Jehovah Tompo Fara Tampony: \u201cNy mpanompoko hihinana, fa ianareo kosa ho noana. Ny mpanompoko hisotro, fa ianareo kosa hangetaheta. Ny mpanompoko hifaly, fa ianareo kosa ho menatra.",
        "14": "Ny mpanompoko hihoby noho ny fifalian\u2019ny fony, fa ianareo kosa hitaraindraina noho ny alahelom-po ary hidradradradra noho ny fahoriam-panahy.",
        "15": "Ny hany sisa ho tavela avy aminareo dia ny anaranareo izay hampiasain\u2019ny olom-boafidiko rehefa mianiana * izy. Ary hamono anareo tsirairay i Jehovah Tompo Fara Tampony. Fa ny mpanompony kosa hantsoiny amin\u2019ny anarana hafa.",
        "16": "Koa izay mangataka fitahiana eny ambonin\u2019ny tany dia hangataka fitahiana avy amin\u2019ilay Andriamanitra mendri-pitokisana, ary izay mianiana eny ambonin\u2019ny tany dia hianiana amin\u2019ny anaran\u2019ilay Andriamanitra mendri-pitokisana, satria hohadinoina sy hafenina tsy ho hitan\u2019ny masoko ny fahoriana taloha.",
        "17": "\u201cFa hamorona lanitra vaovao sy tany vaovao aho. Dia tsy hotsarovana intsony, na hitamberina ao am-po, ny zavatra taloha.",
        "18": "Koa miravoravoa sy mifalia mandrakizay noho ny amin\u2019izay hoforoniko. Fa hamorona an\u2019i Jerosalema ho antom-pifaliana aho, ary ny vahoakany ho antom-piravoana.",
        "19": "Koa hifaly amin\u2019i Jerosalema aho, ary hiravoravo amin\u2019ny oloko. Ary tsy ho re ao aminy intsony ny fitomaniana sy ny fitarainana.\u201d",
        "20": "\u201cTsy hisy intsony ny zaza minono ho velona andro vitsivitsy monja, na ny lahiantitra tsy mahatapitra ny androny. Fa mbola tanora ihany izay maty na dia zato taona aza izy. Ary ny mpanota kosa na efa zato taona aza, dia hozonina.",
        "21": "Hanao trano ny olona ka honina ao, ary hanao tanimboaloboka ka hihinana ny vokatra avy amin\u2019izany.",
        "22": "Tsy hanao trano hitoeran\u2019olon-kafa izy, na hamboly zavatra hohanin\u2019ny olon-kafa. Fa ho tahaka ny halavan\u2019ny androm-piainan\u2019ny hazo ny androm-piainan\u2019ny oloko, ary hanaram-po amin\u2019ny asan\u2019ny tanany ny olom-boafidiko.",
        "23": "Tsy ho very maina ny fisasarany, ary tsy hiteraka zaza hiharan\u2019ny loza tampoka izy. Fa taranaka tahin\u2019i Jehovah izy ireo sy ny taranany.",
        "24": "Koa mbola tsy miantso izy ireo dia efa hamaly aho, ary mbola eo am-pitenenana izy dia efa henoko.",
        "25": "\u201cNy amboadia sy ny zanak\u2019ondry hiara-komana, ny liona hihina-mololo hoatran\u2019ny omby, ary ny bibilava kosa dia vovoka no ho sakafony. Ary tsy handratra na hanimba eran\u2019ny tendrombohitro masina ireny\u201d, hoy i Jehovah."
    },
    "66": {
        "1": "Izao no nolazain\u2019i Jehovah: \u201cNy lanitra no seza fiandrianako, ary ny tany no fitoeran-tongotro. Koa trano manao ahoana no azonareo atao ho ahy, ary toerana manao ahoana no honenako?\u201d",
        "2": "\u201cNataon\u2019ny tanako ireo zava-drehetra ireo, ka nanjary nisy daholo\u201d, hoy i Jehovah. \u201cNy olona toy izao no tsinjoviko: Ny ory sy ny torotoro fo ary ireo mangovitra noho ny teniko.",
        "3": "\u201cIzay mamono omby, dia toy ny mamono olona ho faty. Izay manao sorona ondry, dia toy ny mively hatok\u2019alika mba hahafaty azy. Izay manolotra fanomezana, dia toy ny manolotra ran-kisoa. Izay manolotra ditin-kazo manitra ho fahatsiarovana, dia toy ny milaza tsodrano avy amin\u2019ny herin\u2019ny maizina. Izy ireo ihany no mifidy ny lalan-kalehany sady finaritra amin\u2019ny zava-maharikoriko tompoiny.",
        "4": "Izaho kosa hifidy fomba hampijaliana azy ireo, ary hataoko mihatra aminy ny zavatra atahorany. Niantso aho mantsy nefa tsy nisy namaly, ary niteny aho nefa tsy nisy nihaino. Nanao izay ratsy teo imasoko foana izy ireo, ary ny zavatra tsy sitrako no nofidiny.\u201d",
        "5": "Aoka hihaino an\u2019izao tenin\u2019i Jehovah izao ianareo izay tora-kovitra noho ny teniny: \u201cIreo rahalahinareo izay mankahala anareo sy manilika anareo noho ny anarako, no nilaza hoe: \u2018Homem-boninahitra anie i Jehovah!\u2019 Ary hiseho Andriamanitra ka ho faly ianareo, fa izy ireo kosa ho menatra.\u201d",
        "6": "Misy tabataba avy ao an-tan\u00e0na, ary misy feo avy ao an-tempoly! Izany dia feon\u2019i Jehovah izay mamaly ny fahavalony araka ny sahaza azy.",
        "7": "Mbola tsy nihetsi-jaza akory ravehivavy dia teraka. Mbola tsy nanaintaina akory izy dia tera-dahy.",
        "8": "Iza no efa nandre zavatra toy izany? Iza no efa nahita zavatra toy izany? Hisy tany ho teraka ao anatin\u2019ny iray andro ve? Sa hisy firenena hatao indray miteraka? I Ziona anefa vao nihetsi-jaza dia niteraka an\u2019ireo zanany lahy.",
        "9": "\u201cIzaho ve no hamaky ny ranon-dohany, dia izaho indray no hisakana azy tsy hihetsi-jaza?\u201d, hoy i Jehovah. \u201cIzaho ve no mahatonga azy hihetsi-jaza, dia izaho indray no hisakana azy tsy hamoaka ny zanany?\u201d, hoy ny Andriamanitrao.",
        "10": "Mifalia sy miravoravoa miaraka amin\u2019i Jerosalema, ianareo rehetra tia azy. Miravoravoa fatratra miaraka aminy, ianareo rehetra malahelo azy.",
        "11": "Ho afa-po amin\u2019ny fampiononany tanteraka mantsy ianareo, sady ho finaritra tanteraka amin\u2019ny voninahiny, toy ny zaza afa-po sy finaritra eo am-pinonoana amin-dreniny.",
        "12": "Fa izao no nolazain\u2019i Jehovah: \u201cHataoko mikoriana eo aminy toy ny renirano ny fiadanana, ary ny voninahitry ny firenena ho toy ny riaka be. Dia hinono ianareo. Hosakelehina koa ianareo, ary hosafosafoina eo am-pofoana.",
        "13": "Hampiononiko foana ianareo, toy ny lehilahy ampiononin-dreniny foana. Hahazo fampiononana tokoa ianareo noho ny amin\u2019i Jerosalema.",
        "14": "Dia hahita tokoa ianareo ka ho ravoravo ny fonareo, ary hihamatanjaka toy ny ahitra mitsimoka ny taolanareo. Ary ny tanan\u2019i Jehovah dia hatao fantatry ny mpanompony, fa ny fahavalony kosa homelohiny.\u201d",
        "15": "\u201cIny i Jehovah fa manatona toy ny afo, ary toy ny tafio-drivotra ny kalesiny, mba hampiharany ny fahatezerany sy ny fahavinirany ary ny lelafon\u2019ny fananarany mafy.",
        "16": "Ho toy ny afo mandevona i Jehovah rehefa hampihatra didim-pitsarana amin\u2019ny nofo rehetra, ka hampiasa ny sabany. Ary ho be dia be tokoa ny voavonon\u2019i Jehovah.",
        "17": "Ho ringana daholo izay manamasina sy manadio ny tenany mba hankanesana any amin\u2019ireo zaridaina, ho eo andamosin\u2019ilay sampy eo afovoany, ary izay mihinana henan-kisoa sy zava-maharikoriko ary voalavo\u201d, hoy i Jehovah.",
        "18": "\u201cKoa satria fantatro ny ataon\u2019izy ireo sy ny eritreriny, dia ho avy aho mba hanangona ny firenena rehetra sy ny samy hafa fiteny rehetra. Ary ho tonga ireny ka hahita ny voninahitro.\u201d",
        "19": "\u201cDia hanangana famantarana eo aminy aho. Ary ny sasany amin\u2019ireo sisa miangana dia halefako any amin\u2019ireo firenena, izany hoe any Tarsisy sy Pola ary Loda izay mpampiasa tsip\u00ecka, sy any Tobala sy Javana izay nosy lavitra, dia any amin\u2019ireo firenena mbola tsy nandre momba ahy na nahita ny voninahitro. Ary tsy maintsy hanambara ny voninahitro eo amin\u2019ireo firenena izy ireo.",
        "20": "Dia halain\u2019izy ireo daholo avy any amin\u2019ny firenena rehetra ny rahalahinareo, ka hatolony ho fanomezana ho an\u2019i Jehovah, ary hoentiny amin\u2019ny soavaly sy kalesy sy sarety mitafo sy ramole ary ramevavavy haingam-pandeha, mba hiakatra ho any Jerosalema tendrombohitro masina\u201d, hoy i Jehovah. \u201cIzany dia toy ny itondran\u2019ny zanak\u2019Israely fanomezana ao anaty vilia madio hankany an-tranon\u2019i Jehovah.\u201d",
        "21": "\u201cAvy amin\u2019izy ireo koa no hakako izay ho mpisorona sy Levita\u201d, hoy i Jehovah.",
        "22": "\u201cFa maharitra eo anatrehako ny lanitra vaovao sy ny tany vaovao izay foroniko, ary toy izany koa no haharetan\u2019ny taranakareo sy ny anaranareo\u201d, hoy i Jehovah.",
        "23": "\u201cKoa manomboka amin\u2019ny tsinam-bolana ka hatramin\u2019ny tsinam-bolana, ary manomboka amin\u2019ny sabata ka hatramin\u2019ny sabata, dia ho tonga hiankohoka eo anatrehako ny olona rehetra\u201d, hoy i Jehovah.",
        "24": "\u201cAry hivoaka izy ireo ka hitazana ny fatin\u2019ireo olona nandika ny lal\u00e0ko. Fa tsy ho faty ny olitra eny amin\u2019ireny, ary tsy hovonoina ny afony. Dia ho zava-maharikoriko amin\u2019ny olona rehetra ireny.\u201d"
    },
    "meta": {
        "name": "Isaia",
        "order": 22,
        "chapter_number": 66
    }
}