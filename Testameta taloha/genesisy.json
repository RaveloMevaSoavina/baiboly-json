{
    "1": {
        "1": "Tany am-piandohana, dia namorona ny lanitra sy ny tany Andriamanitra.",
        "2": "Ary tsy nisy endriny ny tany sady tsy nisy na inona na inona, ary nisy haizina teny ambonin\u2019ny rano lalina. Ary nivezivezy teny ambonin\u2019ny rano ny hery ampiasain\u2019Andriamanitra. *",
        "3": "Koa niteny Andriamanitra hoe: \u201cAoka hisy mazava.\u201d Dia nisy mazava.",
        "4": "Ary hitan\u2019Andriamanitra fa tsara ny mazava. Dia nosarahin\u2019Andriamanitra ny mazava sy ny maizina.",
        "5": "Ary nantsoin\u2019Andriamanitra hoe Andro ny mazava, fa Alina kosa ny maizina. Dia nisy hariva, ary nisy maraina: Andro voalohany izany.",
        "6": "Ary hoy koa Andriamanitra: \u201cAoka hisy habakabaka eo anelanelan\u2019ny rano, dia aoka hisaraka ny rano ambony sy ny rano ambany.\u201d",
        "7": "Koa nanomboka nanao ny habakabaka Andriamanitra, ka nosarahiny ny rano izay tokony ho eo ambanin\u2019ilay habakabaka sy ny rano izay tokony ho eo ambonin\u2019ilay habakabaka. Dia nisy izany.",
        "8": "Ary nantsoin\u2019Andriamanitra hoe Lanitra ilay habakabaka. Dia nisy hariva, ary nisy maraina: Andro faharoa izany.",
        "9": "Ary hoy koa Andriamanitra: \u201cAoka hiangona eo amin\u2019ny toerana iray ny rano eny ambanin\u2019ny lanitra, ary aoka hipoitra ny faritra maina.\u201d Dia nisy izany.",
        "10": "Ary nantsoin\u2019Andriamanitra hoe Tany ilay faritra maina, fa Ranomasina kosa ny rano niangona. Ary hitan\u2019Andriamanitra fa tsara izany.",
        "11": "Ary hoy koa Andriamanitra: \u201cAoka ny tany hampitsiry ahitra, sy zavamaniry misy voa famboly, ary hazo fihinam-boa araka ny karazany avy, izay mamokatra voankazo misy voany. Eny, aoka ny tany hampitsiry izany rehetra izany, eny ambonin\u2019ny tany.\u201d Dia nisy izany.",
        "12": "Ary ny tany dia naniry ahitra, sy zavamaniry araka ny karazany avy izay misy voa famboly, ary hazo fihinam-boa izay mamokatra voankazo araka ny karazany avy, dia voankazo misy voany. Ary hitan\u2019Andriamanitra fa tsara izany.",
        "13": "Dia nisy hariva, ary nisy maraina: Andro fahatelo izany.",
        "14": "Ary hoy koa Andriamanitra: \u201cAoka hisy zavatra manome hazavana eny amin\u2019ny habakabaky ny lanitra mba hampisaraka ny andro sy ny alina. Ary ho famantarana izy ireny, sady hanondro fizaran-taona sy andro ary taona.",
        "15": "Ary hanome hazavana eny amin\u2019ny habakabaky ny lanitra ireny, mba hanazava ny tany.\u201d Dia nisy izany.",
        "16": "Ary nanomboka nanao ireo zavatra roa lehibe manome hazavana Andriamanitra, ka ilay lehibe kokoa hanjaka amin\u2019ny andro, ary ilay kely kokoa hanjaka amin\u2019ny alina, ary nanao ny kintana koa izy.",
        "17": "Koa nataon\u2019Andriamanitra eo amin\u2019ny habakabaky ny lanitra ireny mba hanazava ny tany,",
        "18": "sy hanjaka amin\u2019ny andro sy amin\u2019ny alina, ary hampisaraka ny mazava sy ny maizina. Ary hitan\u2019Andriamanitra fa tsara izany.",
        "19": "Dia nisy hariva, ary nisy maraina: Andro fahefatra izany.",
        "20": "Ary hoy koa Andriamanitra: \u201cAoka hisy zavamananaina * be dia be hifanaretsaka ao anaty rano, ary aoka hisy biby manidina hanidintsidina eny ambonin\u2019ny tany, eo amin\u2019ny habakabaky ny lanitra.\u201d",
        "21": "Ary Andriamanitra nanomboka namorona ireo biby goavam-be any an-dranomasina sy ny zavamananaina * rehetra mihetsiketsika izay mifanaretsaka ao anaty rano, samy araka ny karazany avy, ary ny biby manidina manana elatra rehetra araka ny karazany avy. Ary hitan\u2019Andriamanitra fa tsara izany.",
        "22": "Koa nitso-drano azy ireny Andriamanitra hoe: \u201cMan\u00e0na taranaka, ary mihabetsaha ka mamenoa ny rano ao amin\u2019ny ranomasina, ary aoka ho maro eny amin\u2019ny tany ny biby manidina.\u201d",
        "23": "Dia nisy hariva, ary nisy maraina: Andro fahadimy izany.",
        "24": "Ary hoy koa Andriamanitra: \u201cAoka ny tany hamoaka zavamananaina * araka ny karazany avy, dia biby fiompy sy biby mandady ary bibidia eny ambonin\u2019ny tany, samy araka ny karazany avy.\u201d Dia nisy izany.",
        "25": "Ary Andriamanitra nanomboka nanao ny bibidia eny ambonin\u2019ny tany araka ny karazany avy, sy ny biby fiompy araka ny karazany avy, ary ny biby rehetra mandady amin\u2019ny tany araka ny karazany avy. Ary hitan\u2019Andriamanitra fa tsara izany.",
        "26": "Ary hoy koa Andriamanitra: \u201cAndeha isika hanao olona araka ny endritsika, misy itovizana amintsika. Ary aoka hanaiky azy ny trondro any an-dranomasina sy ny biby manidina eny amin\u2019ny lanitra sy ny biby fiompy ary ny tany manontolo sy ny biby mandady rehetra mihetsiketsika eny ambonin\u2019ny tany.\u201d",
        "27": "Dia namorona ny olona araka ny endriny Andriamanitra, eny, araka ny endrik\u2019Andriamanitra no namoronany azy. Lahy sy vavy no namoronany azy ireo.",
        "28": "Ary nitso-drano azy ireo Andriamanitra, ka niteny taminy hoe: \u201cMan\u00e0na taranaka, ary mihabetsaha ka mamenoa ny tany. Anjakao ny tany, ary aoka hanaiky anareo ny trondro any an-dranomasina sy ny biby manidina eny amin\u2019ny lanitra ary ny zavamananaina rehetra mihetsiketsika eny ambonin\u2019ny tany.\u201d",
        "29": "Ary hoy koa Andriamanitra: \u201cEfa nomeko anareo ny zavamaniry rehetra misy voa famboly, eny, ny zavamaniry rehetra eny ambonin\u2019ny tany manontolo sy ny hazo rehetra izay mamokatra voankazo misy voany. Aoka ho sakafonareo izany.",
        "30": "Ary ny zava-maitso rehetra maniry dia efa nomeko ho sakafon\u2019ny bibidia rehetra eny ambonin\u2019ny tany sy ny biby manidina rehetra eny amin\u2019ny lanitra ary ny zavamananaina * rehetra izay mihetsiketsika eny ambonin\u2019ny tany.\u201d Dia nisy izany.",
        "31": "Taorian\u2019izany, dia nijery an\u2019izay rehetra nataony Andriamanitra, ka hitany fa tena tsara izany. Dia nisy hariva, ary nisy maraina: Andro fahenina izany."
    },
    "2": {
        "1": "Dia vita ny lanitra sy ny tany mbamin\u2019ny zava-drehetra ao aminy. *",
        "2": "Ary tamin\u2019ny andro fahafito, dia efa vitan\u2019Andriamanitra ny asa nataony, ka nanomboka nitsahatra tamin\u2019ny asa rehetra nataony izy tamin\u2019ny andro fahafito.",
        "3": "Ary nitahy ny andro fahafito Andriamanitra ka nanamasina azy io, satria tamin\u2019izay no nitsaharany tamin\u2019ny asa famoronana rehetra nataony. Eny, voaforon\u2019Andriamanitra ny zava-drehetra nokasainy hatao.",
        "4": "Ary izao * no tantaran\u2019ny lanitra sy ny tany tamin\u2019ny fotoana namoronana azy, tamin\u2019ny andro nanaovan\u2019i Jehovah Andriamanitra ny tany sy ny lanitra.",
        "5": "Mbola tsy nisy kirihitra teto an-tany, ary mbola tsy nisy nitsimoka ny zavamaniry eny an-tsaha, satria tsy nampilatsaka orana tamin\u2019ny tany i Jehovah Andriamanitra sady tsy nisy olona niasa ny tany.",
        "6": "Fa nisy zavona kosa niakatra avy tamin\u2019ny tany ka nandena ny tany rehetra.",
        "7": "Ary i Jehovah Andriamanitra namorona ny olona avy tamin\u2019ny vovoky ny tany, sady nitsoka fofonaina nankao am-bavorony, ka lasa zavamananaina * ny olona.",
        "8": "Ary nanamboatra zaridaina tao Edena tany atsinanana i Jehovah Andriamanitra, ka napetrany tao ralehilahy izay noforoniny.",
        "9": "Ary nampanirin\u2019i Jehovah Andriamanitra tamin\u2019ny tany ny hazo rehetra mahafinaritra ny maso sady mahate hihinana, ary koa ny hazon\u2019aina teo afovoan\u2019ilay zaridaina sy ny hazo fahalalana ny tsara sy ny ratsy.",
        "10": "Ary nisy renirano nivoaka avy tao Edena mba hanondraka ilay zaridaina, ary avy teo izy io no nizara ka nisampana efatra.",
        "11": "Pisona no anaran\u2019ny voalohany: Izy io no manodidina ny faritr\u2019i Havila manontolo, izay misy volamena.",
        "12": "Ary tsara ny volamenan\u2019izany tany izany. Misy dity avy amin\u2019ny hazo matambelo koa any, sady misy vato oniksa.",
        "13": "Ary Gihona no anaran\u2019ny renirano faharoa: Izy io no manodidina ny tanin\u2019i Kosy manontolo.",
        "14": "Ary Hidekela no anaran\u2019ny renirano fahatelo: Izy io no mankany atsinanan\u2019i Asyria. Ary i Eofrata no renirano fahefatra.",
        "15": "Dia naka an-dralehilahy i Jehovah Andriamanitra, ka nametraka azy tao amin\u2019ny zaridainan\u2019i Edena mba hiasa sy hikarakara an\u2019ilay zaridaina.",
        "16": "Ary i Jehovah Andriamanitra nandidy an-dralehilahy hoe: \u201cAfaka mihinana izay laninao amin\u2019ny voan\u2019ny hazo rehetra eo amin\u2019ny zaridaina ianao.",
        "17": "Aza ihinananao anefa ny voan\u2019ny hazo fahalalana ny tsara sy ny ratsy, fa amin\u2019ny andro ihinananao azy, dia ho faty tokoa ianao.\u201d",
        "18": "Ary hoy koa i Jehovah Andriamanitra: \u201cTsy tsara raha irery foana ralehilahy. Hanao mpanampy ho azy aho, ho famenony.\u201d",
        "19": "Ary avy tamin\u2019ny tany no namoronan\u2019i Jehovah Andriamanitra ny bibidia rehetra sy ny biby manidina rehetra eny amin\u2019ny lanitra. Dia nentiny ho any amin-dralehilahy ireny mba hahitana izay hiantsoany azy avy. Ary izay niantsoan-dralehilahy ny zavamananaina * tsirairay, dia izany no anarany.",
        "20": "Koa nantsoin-dralehilahy tamin\u2019ny anarany avy ny biby fiompy rehetra sy ny biby manidina rehetra eny amin\u2019ny lanitra ary ny bibidia rehetra. Tsy hita kosa anefa izay mpanampy ho famenon-dralehilahy.",
        "21": "Koa nataon\u2019i Jehovah Andriamanitra renoky ny torimaso lalina ralehilahy, ary raha mbola natory izy, dia nalain\u2019Andriamanitra ny taolan-tehezany iray. Ary nakatony ny nofo teo amin\u2019ilay nisy azy.",
        "22": "Ary i Jehovah Andriamanitra nanao vehivavy tamin\u2019ilay taolan-tehezana nalainy tamin-dralehilahy. Dia nentiny ho any amin-dralehilahy ravehivavy.",
        "23": "Ary hoy ralehilahy: \u201cEla ny ela ka ity eto ny taolana avy amin\u2019ny taolako Sy nofo avy amin\u2019ny nofoko. Hantsoina hoe Vehivavy izy, Satria nalaina avy tamin\u2019ny lehilahy.\u201d",
        "24": "Noho izany, ny lehilahy dia handao ny rainy sy ny reniny ka hikambana amin\u2019ny vadiny, ary ho nofo iray ihany izy ireo.",
        "25": "Ary samy mbola nitanjaka izy ireo, dia ralehilahy sy ny vadiny, kanefa tsy menatra."
    },
    "3": {
        "1": "Ary ny menarana no malina indrindra tamin\u2019ny bibidia rehetra nataon\u2019i Jehovah Andriamanitra. Koa hoy izy io tamin-dravehivavy: \u201cMarina tokoa ve fa niteny taminareo Andriamanitra hoe tsy tokony hihinananareo ny voan\u2019ny hazo rehetra ato amin\u2019ny zaridaina?\u201d",
        "2": "Dia hoy ravehivavy tamin\u2019ilay menarana: \u201cMahazo mihinana ny voan\u2019ireo hazo ato amin\u2019ny zaridaina izahay.",
        "3": "Fa hoy kosa Andriamanitra taminay momba ny voan\u2019ilay hazo eo afovoan\u2019ny zaridaina: \u2018Aza ihinananareo io, ary aza kasihinareo mba tsy ho faty ianareo.\u2019\u201d",
        "4": "Dia hoy ny menarana tamin-dravehivavy: \u201cTsy ho faty velively ianareo.",
        "5": "Fa fantatr\u2019Andriamanitra fa amin\u2019ny andro hihinananareo azy io, dia hahiratra ny masonareo, ary ho tahaka an\u2019Andriamanitra ianareo, hahalala ny tsara sy ny ratsy.\u201d",
        "6": "Koa hitan-dravehivavy fa mahate hihinana ilay hazo sady mahafinaritra ny maso, eny, mahafinaritra ny mijery azy. Koa nakany ny voany ka nohaniny. Avy eo dia nomeny koa ny vadiny rehefa tafaraka taminy, ary dia nihinana izy.",
        "7": "Dia nahiratra ny mason\u2019izy mivady ka fantany fa nitanjaka izy. Koa nanjaitra ravin\u2019aviavy izy ireo, dia nataony sikina.",
        "8": "Tat\u1ef3 aoriana, dia ren\u2019izy mivady ny feon\u2019i Jehovah Andriamanitra, rehefa nandehandeha tao amin\u2019ilay zaridaina Andriamanitra, tokotokony ho tamin\u2019ny fotoana nisian\u2019ny tsio-drivotra malefaka. * Ary niafina tany ambadiky ny hazo tao amin\u2019ny zaridaina izy ireo mba tsy ho hitan\u2019i Jehovah Andriamanitra.",
        "9": "Ary niantso an-dralehilahy imbetsaka i Jehovah Andriamanitra, sady nanao taminy hoe: \u201cFa aiza ianao?\u201d",
        "10": "Tamin\u2019ny farany, dia hoy ralehilahy: \u201cReko tokoa ny feonao tato amin\u2019ny zaridaina, saingy natahotra aho satria nitanjaka, ka niafina.\u201d",
        "11": "Dia hoy Andriamanitra: \u201cIza no nilaza taminao fa nitanjaka ianao? Efa nihinananao angaha ny voan\u2019ilay hazo nandidiako anao mba tsy hihinananao?\u201d",
        "12": "Ary hoy ralehilahy: \u201cIlay vehivavy nomenao ahy no nanome ahy ny voan\u2019ilay hazo, ka nihinana aho.\u201d",
        "13": "Dia hoy i Jehovah Andriamanitra tamin-dravehivavy: \u201cAhoana izany nataonao izany?\u201d Hoy ny navalin-dravehivavy: \u201cNy menarana no namitaka ahy, ka nihinana aho.\u201d",
        "14": "Avy eo, dia hoy i Jehovah Andriamanitra tamin\u2019ny menarana: \u201cSatria nanao izany ianao, dia ianao no voaozona amin\u2019ny biby fiompy rehetra sy amin\u2019ny bibidia rehetra. Ny kibonao no handehananao, ary vovoka no hohaninao mandritra ny androm-piainanao.",
        "15": "Ary hataoko mifandrafy ianao sy ny vehivavy, ary ny taranakao sy ny taranany. Hanorotoro ny lohanao izy io, ary ianao kosa handratra azy eo amin\u2019ny voditongony.\u201d",
        "16": "Ary hoy izy tamin-dravehivavy: \u201cHataoko mihamafy ny fanaintainanao rehefa bevohoka ianao. Hanaintaina ianao rehefa hiteraka, ary ny vadinao no hiantefan\u2019ny fanirianao, ary hanjaka aminao izy.\u201d",
        "17": "Ary hoy kosa izy tamin\u2019i Adama: \u201cSatria nihaino ny feon\u2019ny vadinao ianao ka nihinananao ny voan\u2019ilay hazo nandidiako anao hoe: \u2018Aza ihinananao io\u2019, dia voaozona ny tany noho ny aminao. Amin\u2019ny fahoriana no hihinananao ny vokatry ny tany, mandritra ny androm-piainanao.",
        "18": "Ary haniry tsilo sy ahidratsy ny tany, ary ny zavamaniry eny an-tsaha no hohaninao.",
        "19": "Amin\u2019ny hatsembohan\u2019ny tavanao no hihinananao hanina, mandra-piverinao amin\u2019ny tany, fa avy tamin\u2019ny tany no nakana anao. Fa vovoka ianao ary hiverina ho vovoka indray ianao.\u201d",
        "20": "Taorian\u2019izany, dia nataon\u2019i Adama hoe Eva ny anaran\u2019ny vadiny, satria izy no renin\u2019ny olombelona rehetra.",
        "21": "Ary nanao akanjo lava vita tamin\u2019ny hoditra ho an\u2019i Adama sy ny vadiny i Jehovah Andriamanitra, ka nampitafy azy.",
        "22": "Ary hoy koa i Jehovah Andriamanitra: \u201cEfa tonga tahaka ny anankiray amintsika ny olona ka mahalala ny tsara sy ny ratsy. Ary sao hanatsotra ny tanany izy ankehitriny ka haka amin\u2019ny voan\u2019ny hazon\u2019aina, dia hihinana izany ka ho velona mandritra ny fotoana tsy voafetra, ...\u201d",
        "23": "Koa noroahin\u2019i Jehovah Andriamanitra tsy ho ao amin\u2019ny zaridainan\u2019i Edena ny olona, mba hiasa ny tany nakana azy.",
        "24": "Eny, noroahiny ny olona. Ary napetrany teo amin\u2019ny ilany atsinanan\u2019ny zaridainan\u2019i Edena ireo kerobima sy ny lelan-tsabatra izay sady mirehitra no mihodinkodina, mba hiambina ny lalana mankany amin\u2019ny hazon\u2019aina."
    },
    "4": {
        "1": "Ary nanao firaisana tamin\u2019i Eva vadiny i Adama, ka bevohoka ravehivavy. Rehefa nandeha ny fotoana, dia niteraka an\u2019i Kaina izy, ka niteny hoe: \u201cTera-dahy aho noho ny fanampian\u2019i Jehovah.\u201d",
        "2": "Ary niteraka an\u2019i Abela rahalahiny indray izy tat\u1ef3 aoriana. Ary lasa mpiandry ondry i Abela, fa i Kaina kosa lasa mpiasa tany.",
        "3": "Ary rehefa afaka elaela, dia nitondra tamin\u2019ny vokatry ny tany ho fanatitra ho an\u2019i Jehovah i Kaina.",
        "4": "Fa i Abela kosa nanolotra ny sasany tamin\u2019ny voalohan-teraky ny andian\u2019ondriny, mbamin\u2019ny tavin\u2019ireny. Ary nankasitrahan\u2019i Jehovah i Abela sy ny fanatiny,",
        "5": "fa i Kaina sy ny fanatiny kosa tsy nankasitrahany. Dia tezitra be i Kaina, ka nanjombona ny tarehiny.",
        "6": "Dia hoy i Jehovah tamin\u2019i Kaina: \u201cNahoana ianao no tezitra be, ary nahoana no manjombona ny tarehinao?",
        "7": "Tsy hisandratra ve ianao raha mba miova ka manao ny tsara? Fa raha tsy miova mba hanao ny tsara kosa ianao, dia misy ota mamitsaka eo am-baravarana, ka ianao no tsiriritiny. Ary ianao kosa ve hahafehy azy?\u201d",
        "8": "Taorian\u2019izany, dia hoy i Kaina tamin\u2019i Abela rahalahiny: \u201cAndao isika ho any an-tsaha.\u201d Ary rehefa tany an-tsaha izy roa lahy, dia namely an\u2019i Abela rahalahiny i Kaina ka nahafaty azy.",
        "9": "Tat\u1ef3 aoriana, dia hoy i Jehovah tamin\u2019i Kaina: \u201cFa aiza i Abela rahalahinao?\u201d Dia hoy izy: \u201cTsy fantatro. Fa angaha izaho mpiambina ny rahalahiko?\u201d",
        "10": "Ary hoy Andriamanitra: \u201cFa inona no nataonao? Injay fa miantsoantso mitaraina amiko avy amin\u2019ny tany ny ran\u2019ny rahalahinao.",
        "11": "Ary voaozona ianao ankehitriny, ka horoahina tsy ho ao amin\u2019ilay tany izay nisokatra hitelina ny ran\u2019ny rahalahinao, dia ny ra nalatsaky ny tananao.",
        "12": "Rehefa miasa ny tany ianao, dia tsy hamokatra ho anao izy. Ary ho mpirenireny sy ho mpandositra foana ianao, eny ambonin\u2019ny tany.\u201d",
        "13": "Dia hoy i Kaina tamin\u2019i Jehovah: \u201cMafy loatra ny sazy vokatry ny fahadisoako, ka tsy zakako.",
        "14": "Eny, roahinao tokoa aho androany tsy ho eto amin\u2019ity faritra ity, ary ho voafina tsy ho eo anatrehanao. Koa ho mpirenireny sy ho mpandositra foana aho et\u1ef3 ambonin\u2019ny tany, ary tena hamono ahy ho faty tokoa izay mahita ahy.\u201d",
        "15": "Dia hoy i Jehovah taminy: \u201cNoho izany antony izany, dia hiharan\u2019ny valifaty avo fito heny izay mamono an\u2019i Kaina.\u201d Koa nanao famantarana ho an\u2019i Kaina i Jehovah, mba tsy hamely azy ho faty izay mahita azy.",
        "16": "Dia niala tsy ho eo anatrehan\u2019i Jehovah i Kaina ka nanorim-ponenana tany amin\u2019ilay tany atao hoe Fandosirana, tany atsinanan\u2019i Edena.",
        "17": "Ary nanao firaisana tamin\u2019ny vadiny i Kaina taorian\u2019izany, dia bevohoka ravehivavy ka niteraka an\u2019i Enoka. Ary nanorina tan\u00e0na iray i Kaina, ka nataony hoe Enoka ny anaran\u2019ilay tan\u00e0na, araka ny anaran\u2019ny zanany lahy.",
        "18": "Tat\u1ef3 aoriana, dia niteraka an\u2019i Irada i Enoka. Ary i Irada niteraka an\u2019i Mehojaela, ary Mehojaela niteraka an\u2019i Metosaela, ary Metosaela niteraka an\u2019i Lameka.",
        "19": "Ary naka vady roa i Lameka. Ada no anaran\u2019ny voalohany ary Zila ny faharoa.",
        "20": "Tat\u1ef3 aoriana, dia niteraka an\u2019i Jabala i Ada. Io Jabala io no nipoiran\u2019ny olona mipetraka an-tranolay izay manana biby fiompy.",
        "21": "Ary Jobala no anaran\u2019ny rahalahiny. Izy io no nipoiran\u2019ny mpitendry harpa sy mpitsoka sodina rehetra.",
        "22": "Ary i Zila kosa niteraka an\u2019i Tobala-kaina, izay mpanefy ny karazam-pitaovana rehetra vita amin\u2019ny varahina sy vy. Ary i Nama no anabavin\u2019i Tobala-kaina.",
        "23": "Koa nanoratra izao tononkalo izao ho an\u2019i Ada sy Zila vadiny i Lameka: \u201cHenoy ny feoko, ry vadin\u2019i Lameka; Henoy izao lazaiko izao: Nisy lehilahy novonoiko ho faty satria nandratra ahy izy, Eny, tovolahy iray, satria namely ahy izy.",
        "24": "Raha ampiharana valifaty avo fito heny izay mamono an\u2019i Kaina, Dia ho avo fito amby fitopolo heny kosa ny an\u2019izay mamono an\u2019i Lameka.\u201d",
        "25": "Ary nanao firaisana tamin\u2019ny vadiny indray i Adama. Koa tera-dahy ravehivavy, ka nataony hoe Seta ny anarany, satria hoy izy: \u201cAndriamanitra efa nanome ahy zanaka hafa ho solon\u2019i Abela, satria novonoin\u2019i Kaina izy.\u201d",
        "26": "Ary niteraka zazalahy koa i Seta, ka nataony hoe Enosa ny anarany. Tamin\u2019izany fotoana izany no nanomboka nantsoina ny anaran\u2019i Jehovah."
    },
    "5": {
        "1": "Izao no voalazan\u2019ny boky mirakitra ny tantaran\u2019i Adama: Tamin\u2019ny andro namoronan\u2019Andriamanitra an\u2019i Adama, dia nataony nisy itovizana taminy izy.",
        "2": "Lahy sy vavy no namoronany azy ireo. Taorian\u2019izany, dia nitso-drano azy ireo izy, ary nataony hoe Olombelona ny anaran\u2019ireo, tamin\u2019ny andro namoronana azy.",
        "3": "Ary rehefa telopolo amby zato taona i Adama, dia niteraka zazalahy nisy itovizana taminy, araka ny endriny. Ary nataony hoe Seta ny anarany.",
        "4": "Ary valonjato taona ny andro niainan\u2019i Adama, taorian\u2019ny niterahany an\u2019i Seta. Nandritra izany fotoana izany, dia niteraka zazalahy sy zazavavy izy.",
        "5": "Koa nahatratra telopolo sy sivinjato taona ny andro rehetra niainan\u2019i Adama, dia maty izy.",
        "6": "Ary rehefa dimy amby zato taona i Seta, dia niteraka an\u2019i Enosa.",
        "7": "Ary mbola velona fito sy valonjato taona i Seta, taorian\u2019ny niterahany an\u2019i Enosa. Nandritra izany fotoana izany, dia niteraka zazalahy sy zazavavy izy.",
        "8": "Koa nahatratra roa ambin\u2019ny folo sy sivinjato taona ny andro rehetra niainan\u2019i Seta, dia maty izy.",
        "9": "Ary rehefa sivifolo taona i Enosa, dia niteraka an\u2019i Kenana.",
        "10": "Ary mbola velona dimy ambin\u2019ny folo sy valonjato taona i Enosa, taorian\u2019ny niterahany an\u2019i Kenana. Nandritra izany fotoana izany, dia niteraka zazalahy sy zazavavy izy.",
        "11": "Koa nahatratra dimy sy sivinjato taona ny andro rehetra niainan\u2019i Enosa, dia maty izy.",
        "12": "Ary rehefa fitopolo taona i Kenana, dia niteraka an\u2019i Mahalalila.",
        "13": "Ary mbola velona efapolo sy valonjato taona i Kenana, taorian\u2019ny niterahany an\u2019i Mahalalila. Nandritra izany fotoana izany, dia niteraka zazalahy sy zazavavy izy.",
        "14": "Koa nahatratra folo sy sivinjato taona ny andro rehetra niainan\u2019i Kenana, dia maty izy.",
        "15": "Ary rehefa dimy amby enimpolo taona i Mahalalila, dia niteraka an\u2019i Jareda.",
        "16": "Ary mbola velona telopolo sy valonjato taona i Mahalalila, taorian\u2019ny niterahany an\u2019i Jareda. Nandritra izany fotoana izany, dia niteraka zazalahy sy zazavavy izy.",
        "17": "Koa nahatratra dimy amby sivifolo sy valonjato taona ny andro rehetra niainan\u2019i Mahalalila, dia maty izy.",
        "18": "Ary rehefa roa amby enimpolo amby zato taona i Jareda, dia niteraka an\u2019i Enoka.",
        "19": "Ary mbola velona valonjato taona i Jareda, taorian\u2019ny niterahany an\u2019i Enoka. Nandritra izany fotoana izany, dia niteraka zazalahy sy zazavavy izy.",
        "20": "Koa nahatratra roa amby enimpolo sy sivinjato taona ny andro rehetra niainan\u2019i Jareda, dia maty izy.",
        "21": "Ary rehefa dimy amby enimpolo taona i Enoka, dia niteraka an\u2019i Metosela.",
        "22": "Ary niara-nandeha foana tamin\u2019ilay tena Andriamanitra i Enoka, nandritra ny telonjato taona, taorian\u2019ny niterahany an\u2019i Metosela. Nandritra izany fotoana izany, dia niteraka zazalahy sy zazavavy izy.",
        "23": "Koa nahatratra dimy amby enimpolo sy telonjato taona ny andro rehetra niainan\u2019i Enoka.",
        "24": "Ary niara-nandeha foana tamin\u2019Andriamanitra i Enoka. Ary tsy nisy nahita azy intsony, satria nalain\u2019Andriamanitra izy.",
        "25": "Ary rehefa fito amby valopolo amby zato taona i Metosela, dia niteraka an\u2019i Lameka.",
        "26": "Ary mbola velona roa amby valopolo sy fitonjato taona i Metosela, taorian\u2019ny niterahany an\u2019i Lameka. Nandritra izany fotoana izany, dia niteraka zazalahy sy zazavavy izy.",
        "27": "Koa nahatratra sivy amby enimpolo sy sivinjato taona ny andro rehetra niainan\u2019i Metosela, dia maty izy.",
        "28": "Ary rehefa roa amby valopolo amby zato taona i Lameka, dia niteraka zazalahy.",
        "29": "Dia nataony hoe Noa * ny anarany, fa hoy izy: \u201cIzy no hitondra fampiononana ho antsika. Ilaintsika mantsy izany satria miasa mafy sy misasatra isika noho ny nanozonan\u2019i Jehovah ny tany.\u201d",
        "30": "Ary mbola velona dimy amby sivifolo sy dimanjato taona i Lameka, taorian\u2019ny niterahany an\u2019i Noa. Nandritra izany fotoana izany, dia niteraka zazalahy sy zazavavy izy.",
        "31": "Koa nahatratra fito amby fitopolo sy fitonjato taona ny andro rehetra niainan\u2019i Lameka, dia maty izy.",
        "32": "Ary feno dimanjato taona i Noa. Taorian\u2019izay izy dia niteraka an\u2019i Sema sy Hama ary Jafeta."
    },
    "6": {
        "1": "Ary rehefa nanomboka nihamaro ny olombelona teto ambonin\u2019ny tany ka niteraka zazavavy,",
        "2": "dia tsikaritr\u2019ireo zanak\u2019Andriamanitra * fa tsara tarehy ny zanakavavin\u2019olombelona. Koa nalain\u2019izy ireo ho vady izay rehetra nofidiny.",
        "3": "Ary hoy i Jehovah: \u201cTsy handefitra tsy misy farany amin\u2019ny olona aho, * satria nofo ihany izy. Koa ho roapolo amby zato taona ny androny.\u201d",
        "4": "Teto an-tany ny Nefilima tamin\u2019izany andro izany, sy taorian\u2019izany koa, fony nanao firaisana tamin\u2019ny zanakavavin\u2019olombelona ireo zanak\u2019Andriamanitra. Dia niteraka zazalahy tamin\u2019izy ireo ny zanakavavin\u2019olombelona. Ireny Nefilima ireny no olo-mahery fahiny, sady lehilahy nanan-daza.",
        "5": "Ary hitan\u2019i Jehovah fa be ny faharatsian\u2019ny olona teto an-tany, ary zava-dratsy foana koa no nalehan\u2019ny sainy. *",
        "6": "Dia nanenina i Jehovah noho ny nanaovany ny olona ambonin\u2019ny tany, ka nalahelo ny fony.",
        "7": "Koa hoy i Jehovah: \u201cHaringako tsy ho eny ambonin\u2019ny tany ny olona noforoniko, hatramin\u2019ny olona ka hatramin\u2019ny biby fiompy sy ny biby mandady ary ny biby manidina eny amin\u2019ny lanitra, satria manenina aho noho ny nanaovako azy.\u201d",
        "8": "Fa i Noa kosa nankasitrahan\u2019i Jehovah.",
        "9": "Ary izao no tantaran\u2019i Noa: Olo-marina i Noa, ary tsy nisy tsiny izy teo amin\u2019ny mpiara-belona taminy. Eny, niara-nandeha tamin\u2019Andriamanitra izy.",
        "10": "Ary niteraka telo mirahalahy i Noa, dia i Sema sy Hama ary Jafeta.",
        "11": "Ary simba sy feno herisetra ny tany, teo imason\u2019Andriamanitra.",
        "12": "Koa hitan\u2019Andriamanitra fa simba ny tany, satria nanao ratsy ny olona rehetra teto an-tany.",
        "13": "Dia hoy Andriamanitra tamin\u2019i Noa: \u201cEfa eto anatrehako ny faran\u2019ny nofo rehetra, satria feno herisetra ny tany noho ny ataon\u2019izy ireo. Koa haringako izy ireo, ary hosimbako koa ny tany.",
        "14": "Manaova \u00e0ry sambofiara ho anao amin\u2019ny hazo misy ditiny, ka asio efitrefitra ao anatiny. Ary hosory godorao ny atin\u2019ilay sambofiara sy ny ivelany.",
        "15": "Ary toy izao no hanaovanao ilay sambofiara: Telonjato hakiho * ny lavany, dimampolo hakiho ny sakany, ary telopolo hakiho ny haavony.",
        "16": "Asio varavarankely * ilay sambofiara. Vitao hatreny amin\u2019ny iray hakiho tsy hipaka amin\u2019ny tafo ilay sambofiara, ary ataovy eo amin\u2019ny lafiny iray ny varavarany. Asio rihana ilay sambofiara: Ny farany ambany sy ny rihana voalohany ary ny rihana faharoa.",
        "17": "\u201cAry hahatonga safodrano eny ambonin\u2019ny tany aho, mba handringanana ny nofo rehetra manam-pofonaina * tsy ho eny ambanin\u2019ny lanitra. Dia ho faty ny zava-drehetra eny ambonin\u2019ny tany.",
        "18": "Ary manao fifanekena aminao aho. Koa midira ao anatin\u2019ny sambofiara ianao sy ireo zanakao lahy sy ny vadinao ary ireo vadin\u2019ny zanakao.",
        "19": "Ary akao roa avy ny karazan-javamananaina rehetra, ka ampidiro ao anatin\u2019ny sambofiara, mba ho voatsimbina miaraka aminao. Lahy sy vavy no halainao.",
        "20": "Ary amin\u2019ny biby manidina araka ny karazany avy, sy ny biby fiompy araka ny karazany avy, ary ny biby mandady rehetra amin\u2019ny tany araka ny karazany avy, dia roa avy no hiditra hankao aminao mba hitsimbinana ny ainy.",
        "21": "Ary mak\u00e0 amin\u2019izay karazan-tsakafo rehetra fihinana, ka angony eo aminao izany ho sakafonao sy ho sakafon\u2019ireny.\u201d",
        "22": "Dia nanao araka izay rehetra nandidian\u2019Andriamanitra azy i Noa. Izany indrindra no nataony."
    },
    "7": {
        "1": "Taorian\u2019izany, dia hoy i Jehovah tamin\u2019i Noa: \u201cMidira ao anatin\u2019ny sambofiara ianao sy ny ankohonanao manontolo, satria amin\u2019izao taranaka izao, dia ianao no hitako fa marina eo anatrehako.",
        "2": "Akao fito avy ny biby madio rehetra, dia lahy sy vavy. Roa avy kosa no halainao amin\u2019ny biby tsy madio rehetra, dia lahy sy vavy.",
        "3": "Ary akao fito avy koa ny biby manidina eny amin\u2019ny lanitra, dia lahy sy vavy, mba tsy ho lany taranaka eny ambonin\u2019ny tany manontolo ireny.",
        "4": "Fa fito andro sisa dia hampilatsaka orana efapolo andro sy efapolo alina eny ambonin\u2019ny tany aho. Ary hofoanako tsy ho eny ambonin\u2019ny tany ny zava-drehetra nataoko.\u201d",
        "5": "Dia nanao araka izay rehetra nandidian\u2019i Jehovah azy i Noa.",
        "6": "Ary eninjato taona i Noa fony tonga tambonin\u2019ny tany ny safodrano.",
        "7": "Koa niditra tao anatin\u2019ny sambofiara i Noa sy ny vadiny, mbamin\u2019ireo zanany lahy sy ny vadin\u2019izy ireo, talohan\u2019ny nahatongavan\u2019ny safodrano.",
        "8": "Tamin\u2019ny biby madio rehetra sy ny biby tsy madio rehetra sy ny biby manidina ary izay rehetra mihetsiketsika eny ambonin\u2019ny tany,",
        "9": "dia roa avy, lahy sy vavy, no niditra tao anatin\u2019ny sambofiara nankao amin\u2019i Noa, araka izay nandidian\u2019Andriamanitra azy.",
        "10": "Ary tonga tambonin\u2019ny tany ny safodrano, rehefa afaka fito andro.",
        "11": "Tamin\u2019ny andro fahafito ambin\u2019ny folon\u2019ny volana faharoa, tamin\u2019ny faheninjato taonan\u2019i Noa, eny, tamin\u2019io andro io, dia vaky ny loharano rehetran\u2019ny rano lalina midadasika, ka nisokatra ny vavahadin-dranon\u2019ny lanitra.",
        "12": "Ary naharitra efapolo andro sy efapolo alina ny oram-be nivatravatra tamin\u2019ny tany.",
        "13": "Koa tamin\u2019io andro io, dia niditra tao anatin\u2019ny sambofiara i Noa, mbamin\u2019i Sema sy Hama ary Jafeta zanany lahy, ary ny vadin\u2019i Noa sy izy telo vavy vadin-janany.",
        "14": "Eny, niditra tao anatin\u2019ny sambofiara izy ireo mbamin\u2019ny bibidia rehetra araka ny karazany avy, sy ny biby fiompy rehetra araka ny karazany avy, sy ny biby mandady rehetra izay mihetsiketsika eny ambonin\u2019ny tany araka ny karazany avy, ary ny biby manidina rehetra araka ny karazany avy, dia ny vorona rehetra sy izay rehetra manana elatra.",
        "15": "Koa niditra tsiroaroa nankao amin\u2019i Noa tao anatin\u2019ny sambofiara ireny biby ireny, izay avy tamin\u2019ny karaza-nofo rehetra nanam-pofonaina.",
        "16": "Ary izay niditra dia lahy sy vavy, avy tamin\u2019ny karaza-nofo rehetra, araka izay nandidian\u2019Andriamanitra an\u2019i Noa. Dia nohidian\u2019i Jehovah ny varavarana.",
        "17": "Ary avy nandritra ny efapolo andro teto ambonin\u2019ny tany ny orana. Ary tsy nitsahatra nisondrotra ny rano ka nanainga an\u2019ilay sambofiara. Dia nitsinkafona ambony be niala tamin\u2019ny tany ilay sambofiara.",
        "18": "Ary nahery be ny rano, ka nisondrotra be teny ambonin\u2019ny tany, fa ilay sambofiara kosa nandeha teny ambonin\u2019ny rano.",
        "19": "Ary nanafotra tanteraka ny tany ny rano, ka difotra ny tendrombohitra avo rehetra teny ambanin\u2019ny lanitra manontolo.",
        "20": "Nihoatra dimy ambin\u2019ny folo hakiho tamin\u2019ny tendrombohitra ny rano, ka difotra ireny.",
        "21": "Koa maty ny nofo rehetra nihetsiketsika teny ambonin\u2019ny tany, dia ny biby manidina sy ny biby fiompy sy ny bibidia sy ny zavamananaina hafa rehetra nifanaretsaka teny ambonin\u2019ny tany, ary ny olombelona rehetra.",
        "22": "Eny, maty izay rehetra nanam-pofonaina teo am-bavorony, dia izay rehetra teo amin\u2019ny tany maina.",
        "23": "Koa nofoanany tsy ho et\u1ef3 ambonin\u2019ny tany ny zava-drehetra, hatramin\u2019ny olona ka hatramin\u2019ny biby, sy ny biby mandady ary ny biby manidina teny amin\u2019ny lanitra. Eny, ringana tsy ho eo amin\u2019ny tany ireny. Ary i Noa ihany, mbamin\u2019izay niaraka taminy tao amin\u2019ny sambofiara, no sisa velona.",
        "24": "Ary mbola nahery be ny rano nanafotra ny tany, nandritra ny dimampolo amby zato andro."
    },
    "8": {
        "1": "Taorian\u2019izany, dia tsaroan\u2019Andriamanitra i Noa sy ny bibidia rehetra ary ny biby fiompy rehetra niaraka taminy tao amin\u2019ny sambofiara. Koa nampandalo rivotra * teny ambonin\u2019ny tany Andriamanitra, dia nanomboka nihena ny rano.",
        "2": "Ary tampina ny loharanon\u2019ny rano lalina sy ny vavahadin-dranon\u2019ny lanitra, ka nitsahatra ilay oram-be nivatravatra avy tany an-danitra.",
        "3": "Ary nisintona tsikelikely ny rano tamin\u2019ny tany. Dia nihena ny rano rehefa afaka dimampolo amby zato andro.",
        "4": "Ary tamin\u2019ny andro fahafito ambin\u2019ny folon\u2019ny volana fahafito, dia tafapetraka teo ambonin\u2019ny tendrombohitra Ararata ilay sambofiara.",
        "5": "Ary nihena tsikelikely ny rano hatramin\u2019ny volana fahafolo. Koa niseho ny tampon\u2019ny tendrombohitra, tamin\u2019ny andro voalohan\u2019ny volana fahafolo.",
        "6": "Rehefa afaka efapolo andro, dia nosokafan\u2019i Noa ny varavarankelin\u2019ny sambofiara, dia ilay varavarankely efa nataony.",
        "7": "Ary namoaka goaika izy nony avy eo, dia nanidina teny ivelany ilay goaika. Ary lasa iny, dia niverina, ary toy izany hatrany mandra-pahamainan\u2019ny rano tambonin\u2019ny tany.",
        "8": "Ary namoaka voromailala izy, mba hahitana raha efa nihena ny rano tambonin\u2019ny tany, na tsia.",
        "9": "Tsy nahita toerana hasiany ny tongony anefa ilay voromailala, ka niverina nankao amin\u2019i Noa tao anatin\u2019ny sambofiara, satria mbola nisy rano ny tany manontolo. Koa navoakan\u2019i Noa ny tanany, dia nalainy ilay voromailala ka nampidiriny hankao aminy tao anatin\u2019ny sambofiara.",
        "10": "Ary mbola niandry fito andro izy vao namoaka indray an\u2019ilay voromailala avy tao amin\u2019ny sambofiara.",
        "11": "Dia tonga teo aminy ilay voromailala, rehefa tokony ho takariva. Ary nisy ravin\u2019oliva mbola maitso teny am-bavany, ka fantatr\u2019i Noa fa efa nihena ny rano tambonin\u2019ny tany.",
        "12": "Ary mbola niandry fito andro indray izy, dia navoakany ilay voromailala, nefa tsy niverina teo aminy intsony.",
        "13": "Ary tamin\u2019ny andro voalohan\u2019ny volana voalohany, tamin\u2019ny taona fahiraika amby eninjato, dia ritra ny rano tambonin\u2019ny tany. Ary nesorin\u2019i Noa ny saron\u2019ny sambofiara, ka nijery izy, ary hitany fa efa maina ny tany.",
        "14": "Ary efa maina tanteraka ny tany tamin\u2019ny andro fahafito amby roapolon\u2019ny volana faharoa.",
        "15": "Ary hoy Andriamanitra tamin\u2019i Noa:",
        "16": "\u201cMivoaha avy ao amin\u2019ny sambofiara ianao sy ny vady aman-janakao mbamin\u2019ny vadin\u2019ny zanakao.",
        "17": "Ary ento mivoaka miaraka aminao ny zavamananaina rehetra avy amin\u2019ny karaza-nofo rehetra, dia ny biby manidina sy ny biby fiompy ary ny biby mandady rehetra mihetsiketsika eny ambonin\u2019ny tany. Fa hifanaretsaka eny amin\u2019ny tany sy hanan-taranaka ireny, ka hihabetsaka eny ambonin\u2019ny tany.\u201d",
        "18": "Dia nivoaka i Noa sy ny vadiny, mbamin\u2019ireo zanany lahy sy ny vadin\u2019izy ireo.",
        "19": "Ary nivoaka avy tao amin\u2019ny sambofiara ny bibidia rehetra sy ny biby mandady rehetra sy ny biby manidina rehetra, ary izay rehetra mihetsiketsika eny ambonin\u2019ny tany, araka ny karazany avy.",
        "20": "Ary nanorina alitara ho an\u2019i Jehovah i Noa. Dia naka tamin\u2019ny biby madio sy ny biby manidina madio izy, ka nanolotra fanatitra dorana teo ambonin\u2019ilay alitara.",
        "21": "Ary nandre hanitra mampitony i Jehovah, ka hoy i Jehovah anakampo: \u201cTsy hanozona ny tany intsony aho noho ny amin\u2019ny olona, satria zava-dratsy foana no irin\u2019ny fony, efa hatramin\u2019ny fahazazany. Koa tsy horinganiko intsony tahaka izay efa nataoko ny zavamananaina rehetra.",
        "22": "Fa raha mbola tany koa ny tany, dia tsy hitsahatra mihitsy ny famafazam-boa sy ny fijinjana, ny hatsiaka sy ny hafanana, ny fahavaratra sy ny ririnina, ary ny andro sy ny alina.\u201d"
    },
    "9": {
        "1": "Ary nitso-drano an\u2019i Noa sy ny zanany Andriamanitra, ka niteny taminy hoe: \u201cMan\u00e0na taranaka, ary mihabetsaha ka mamenoa ny tany.",
        "2": "Ary mbola hatahotra sy hihorohoro noho ny aminareo foana ny bibidia rehetra eny ambonin\u2019ny tany, sy ny biby manidina rehetra eny amin\u2019ny lanitra, sy izay rehetra mandady amin\u2019ny tany, ary ny trondro rehetra any an-dranomasina. Efa natolotra teo am-pelatananareo ireny.",
        "3": "Azonareo atao sakafo ny biby mihetsiketsika rehetra izay velona. Omeko anareo avokoa izy rehetra, toy ny nanomezako anareo ny zava-maitso.",
        "4": "Fa izao ihany no tsy azonareo hanina: Ny nofo misy aina, izany hoe mbola misy ra.",
        "5": "Ary hanao ampamoaka koa aho noho ny amin\u2019ny ranareo. Hataoko ampamoaka ny zavamananaina rehetra noho ny amin\u2019ny ranareo. Ary raha misy olona mamono mahafaty ny rahalahiny, dia hataoko ampamoaka izy noho ny amin\u2019ny ran\u2019ny rahalahiny.",
        "6": "Izay mandatsaka ran\u2019olona, dia mba halatsak\u2019olona koa ny rany, satria nataon\u2019Andriamanitra araka ny endriny ny olona.",
        "7": "Fa ianareo kosa, man\u00e0na taranaka, mihabetsaha, ka aoka ho feno anareo ny tany, ary mihabetsaha eny ambonin\u2019ny tany.\u201d",
        "8": "Ary hoy koa Andriamanitra tamin\u2019i Noa sy ireo zanany lahy:",
        "9": "\u201cIzaho dia manao fifanekena aminareo sy ny taranaka handimby anareo",
        "10": "ary amin\u2019ny zavamananaina * rehetra eo aminareo, dia ny vorona sy ny biby fiompy ary ny bibidia rehetra eny ambonin\u2019ny tany, eny, izay rehetra nivoaka avy tao anatin\u2019ny sambofiara, mbamin\u2019ny zavamananaina rehetra eny ambonin\u2019ny tany.",
        "11": "Koa izao no fifanekena ataoko aminareo: Tsy ho ringan\u2019ny safodrano intsony ny nofo rehetra, ary tsy hisy safodrano hanimba ny tany intsony.\u201d",
        "12": "Ary hoy koa Andriamanitra: \u201cIzao no famantarana ny amin\u2019ilay fifanekena ataoko aminareo sy ny zavamananaina * rehetra eo aminareo, eny, amin\u2019ny taranaka rehetra mandritra ny fotoana tsy voafetra:",
        "13": "Apetrako eny amin\u2019ny rahona ny avako, ho famantarana ny amin\u2019ilay fifanekena ifanaovako amin\u2019ny tany.",
        "14": "Koa rehefa mampisy rahona ambonin\u2019ny tany aho, dia hiseho eo amin\u2019ny rahona ny avana.",
        "15": "Ary hotsaroako ilay fifanekena ataoko aminareo sy ny karazan-javamananaina * rehetra. Ary tsy hahatonga safodrano handringana ny nofo rehetra intsony ny rano.",
        "16": "Hiseho eny amin\u2019ny rahona ny avana, ka ho hitako mba hahatsiarovako ilay fifanekena haharitra mandritra ny fotoana tsy voafetra, dia ilay fifanekena ifanaovan\u2019Andriamanitra amin\u2019ny zavamananaina * rehetra, izany hoe ny nofo rehetra eny ambonin\u2019ny tany.\u201d",
        "17": "Ary hoy indray Andriamanitra tamin\u2019i Noa: \u201cIzany no famantarana ny amin\u2019ilay fifanekena ataoko amin\u2019ny nofo rehetra eny ambonin\u2019ny tany.\u201d",
        "18": "Ary ny zanakalahin\u2019i Noa izay nivoaka ny sambofiara dia i Sema sy Hama ary Jafeta. Ary i Hama no rain\u2019i Kanana.",
        "19": "Ireo telo ireo no zanakalahin\u2019i Noa, ary avy tamin\u2019ireo no nielezan\u2019ny mponina rehetra teto an-tany.",
        "20": "Ary nanomboka ny asan\u2019ny mpamboly i Noa ka nanao tanimboaloboka.",
        "21": "Ary nisotro divay izy ka mamo, dia nanary lamba teo afovoan\u2019ny tranolainy.",
        "22": "Nahita ny fitanjahan-drainy i Hama, rain\u2019i Kanana, nony avy eo, ka lasa nilaza izany tamin\u2019ny rahalahiny roa lahy teo ivelany.",
        "23": "Dia naka lamba fitafy i Sema sy Jafeta ka nataony teo an-tsoroka. Ary nanao dia nihemotra izy roa lahy ka nandrakotra ny fitanjahan-drainy. Koa nitodi-damosina izy ireo ka tsy nahita ny fitanjahan-drainy.",
        "24": "Ary nifoha i Noa tamin\u2019ny farany, rehefa nisava ny hamamoany, ka nanjary fantany izay efa nataon\u2019ny faralahiny taminy.",
        "25": "Dia hoy izy: \u201cHo voaozona anie i Kanana! Aoka izy no ho ambany indrindra amin\u2019ny andevon\u2019ny rahalahiny.\u201d",
        "26": "Ary hoy koa izy: \u201cHisaorana anie i Jehovah, Andriamanitr\u2019i Sema! Ary aoka i Kanana ho andevon\u2019i Sema.",
        "27": "Homen\u2019Andriamanitra toerana midadasika anie i Jafeta, Ary aoka izy honina ao an-tranolain\u2019i Sema, Fa i Kanana kosa ho andevon\u2019i Jafeta.\u201d",
        "28": "Ary mbola velona dimampolo sy telonjato taona i Noa, taorian\u2019ny safodrano.",
        "29": "Koa nahatratra dimampolo sy sivinjato taona ny andro rehetra niainan\u2019i Noa, dia maty izy."
    },
    "10": {
        "1": "Ary izao no tantaran\u2019i Sema sy Hama ary Jafeta, zanakalahin\u2019i Noa: Niteraka zazalahy izy ireo taorian\u2019ny safodrano.",
        "2": "Ary ny zanakalahin\u2019i Jafeta dia i Gomera sy Magoga sy Maday sy Javana sy Tobala sy Meseka ary Tirasa.",
        "3": "Ary ny zanakalahin\u2019i Gomera dia i Askenaza sy Rifata ary Togarma.",
        "4": "Ary ny zanakalahin\u2019i Javana dia i Elisaha sy Tarsisy sy Kitima ary Dodanima.",
        "5": "Avy tamin\u2019ireo no nielezan\u2019ny mponin\u2019ny nosin\u2019ireo firenena tany amin\u2019ny taniny avy, araka ny fiteniny avy, sy araka ny fianakaviany avy, ary araka ny fireneny avy.",
        "6": "Ary ny zanakalahin\u2019i Hama dia i Kosy sy Mizraima sy Pota ary Kanana.",
        "7": "Ary ny zanakalahin\u2019i Kosy dia i Seba sy Havila sy Sabta sy Rama ary Sabteka. Ary ny zanakalahin\u2019i Rama dia i Sheba sy Dedana.",
        "8": "Ary i Kosy niteraka an\u2019i Nimroda. Izy io no lasa olo-mahery voalohany teto an-tany.",
        "9": "Mpihaza mahery nanohitra an\u2019i Jehovah izy, ka izany no nahatonga ilay fitenenana hoe: \u201cTahaka an\u2019i Nimroda, mpihaza mahery nanohitra an\u2019i Jehovah.\u201d",
        "10": "Ary ny niandohan\u2019ny fanjakany dia i Babela sy Ereka sy Akada ary Kalne, tany amin\u2019ny tany Sinara.",
        "11": "Avy any amin\u2019izany tany izany izy no nankany Asyria, ka nanomboka nanorina an\u2019i Ninive sy Rehobota-ira sy Kala,",
        "12": "ary Resena izay teo anelanelan\u2019i Ninive sy Kala: Izany no tan\u00e0na lehibe.",
        "13": "Ary ireto no terak\u2019i Mizraima: Lodima, sy Anamima, sy Lehabima, sy Naftohima,",
        "14": "sy Patrosima, sy Kaslohima izay niavian\u2019ny Filistinina, ary Kaftorima.",
        "15": "Ary i Kanana niteraka an\u2019i Sidona lahimatoany sy Heta,",
        "16": "ary koa ny Jebosita, ny Amorita, ny Girgasita,",
        "17": "ny Hivita, ny Arkita, ny Sinita,",
        "18": "ny Arvadita, sy ny Zemarita ary ny Hamatita. Ary tat\u1ef3 aoriana dia niparitaka ireo fianakavian\u2019ny Kananita.",
        "19": "Koa ny sisin-tanin\u2019ny Kananita dia hatrany Sidona ka hatrany Gerara, tany akaikin\u2019i Gaza, ary hatrany Sodoma sy Gomora sy Adma ary Zeboima, tany akaikin\u2019i Lesa.",
        "20": "Ireo no zanakalahin\u2019i Hama araka ny fianakaviany, sy araka ny fiteniny, ary tany amin\u2019ny taniny sy ny fireneny avy.",
        "21": "Ary nanan-taranaka koa i Sema. Razamben\u2019ny zanakalahin\u2019i Ebera rehetra izy sady rahalahin\u2019i Jafeta izay zokiny indrindra.",
        "22": "Ny zanakalahin\u2019i Sema dia i Elama sy Asyra sy Arpaksada sy Loda ary Arama.",
        "23": "Ary ny zanakalahin\u2019i Arama dia i Oza sy Hola sy Gatera ary Masy.",
        "24": "Ary i Arpaksada niteraka an\u2019i Sela, ary i Sela niteraka an\u2019i Ebera.",
        "25": "Ary i Ebera niteraka roa lahy: Palega * no anaran\u2019ny iray, satria tamin\u2019ny androny no voazarazara ny tany. Ary Joktana no anaran\u2019ny rahalahiny.",
        "26": "Ary i Joktana niteraka an\u2019i Almodada sy Salefa sy Hazarmaveta sy Jera",
        "27": "sy Hadorama sy Ozala sy Dikla",
        "28": "sy Obala sy Abimaela sy Sheba",
        "29": "sy Ofira sy Havila ary Jobaba. Ireo rehetra ireo no zanakalahin\u2019i Joktana.",
        "30": "Ary ny faritra nonenan\u2019izy ireo dia nitatra hatrany Mesa ka hatrany Sefara, izay faritra be tendrombohitra tany Atsinanana.",
        "31": "Ireo no zanakalahin\u2019i Sema araka ny fianakaviany, sy araka ny fiteniny, ary tany amin\u2019ny taniny sy ny fireneny avy.",
        "32": "Ireo no fianakavian\u2019ny zanakalahin\u2019i Noa, araka ny taranany sy araka ny fireneny. Ary avy tamin\u2019ireo no nielezan\u2019ny firenena teto ambonin\u2019ny tany, taorian\u2019ny safodrano."
    },
    "11": {
        "1": "Ary mbola nampiasa fiteny iray ihany ny tany manontolo, sady nitovy ny teny nampiasainy.",
        "2": "Ary rehefa niantsinanana ny olona, dia nahita lemaka * iray tao amin\u2019ny tany Sinara, ka nanorim-ponenana tao.",
        "3": "Dia nifampiresaka izy ireo hoe: \u201cAndao isika hanao biriky ka handoro izany ao anaty lafaoro.\u201d Koa biriky no nataony solom-bato, ary godorao no nataony solon-drihitra.",
        "4": "Ary hoy izy ireo: \u201cAndao isika hanorina tan\u00e0na sy hanangana tilikambo izay mahatakatra ny lanitra ny tampony. Ary andao hataontsika izay hampahalaza ny anarantsika, sao hiparitaka manerana ny tany isika.\u201d",
        "5": "Ary nidina i Jehovah mba hijery ilay tan\u00e0na sy ilay tilikambo naorin\u2019ny zanak\u2019olombelona.",
        "6": "Dia hoy i Jehovah: \u201cVahoaka iray ihany izy ireo ary fiteny iray ihany no ampiasain\u2019izy rehetra. Ary vao fiandohan\u2019ny ataony izao. Koa tsy misy tsy ho vitany izay mety hokasainy hatao.",
        "7": "Andeha isika hidina eny, ka hataontsika misafotofoto ny fiteniny mba tsy hifankahazo fiteny izy ireo.\u201d",
        "8": "Koa naparitak\u2019i Jehovah avy tao izy ireo ka niely nanerana ny tany. Dia natsahatr\u2019izy ireo ny fanorenana ilay tan\u00e0na.",
        "9": "Izany no antony nanaovana ny anaran\u2019ilay tan\u00e0na hoe Babela, satria tao no nataon\u2019i Jehovah nisafotofoto ny fitenin\u2019ny tany manontolo. Ary naparitak\u2019i Jehovah avy tao izy ireo ka niely nanerana ny tany.",
        "10": "Izao no tantaran\u2019i Sema: Rehefa zato taona i Sema, dia niteraka an\u2019i Arpaksada izy, roa taona taorian\u2019ny safodrano.",
        "11": "Ary mbola velona dimanjato taona i Sema, taorian\u2019ny niterahany an\u2019i Arpaksada. Nandritra izany fotoana izany, dia niteraka zazalahy sy zazavavy izy.",
        "12": "Ary rehefa dimy amby telopolo taona i Arpaksada, dia niteraka an\u2019i Sela.",
        "13": "Ary mbola velona telo sy efajato taona i Arpaksada, taorian\u2019ny niterahany an\u2019i Sela. Nandritra izany fotoana izany, dia niteraka zazalahy sy zazavavy izy.",
        "14": "Ary rehefa telopolo taona i Sela, dia niteraka an\u2019i Ebera.",
        "15": "Ary mbola velona telo sy efajato taona i Sela, taorian\u2019ny niterahany an\u2019i Ebera. Nandritra izany fotoana izany, dia niteraka zazalahy sy zazavavy izy.",
        "16": "Ary rehefa efatra amby telopolo taona i Ebera, dia niteraka an\u2019i Palega.",
        "17": "Ary mbola velona telopolo sy efajato taona i Ebera, taorian\u2019ny niterahany an\u2019i Palega. Nandritra izany fotoana izany, dia niteraka zazalahy sy zazavavy izy.",
        "18": "Ary rehefa telopolo taona i Palega, dia niteraka an\u2019i Reo.",
        "19": "Ary mbola velona sivy sy roanjato taona i Palega, taorian\u2019ny niterahany an\u2019i Reo. Nandritra izany fotoana izany, dia niteraka zazalahy sy zazavavy izy.",
        "20": "Ary rehefa roa amby telopolo taona i Reo, dia niteraka an\u2019i Seroga.",
        "21": "Ary mbola velona fito sy roanjato taona i Reo, taorian\u2019ny niterahany an\u2019i Seroga. Nandritra izany fotoana izany, dia niteraka zazalahy sy zazavavy izy.",
        "22": "Ary rehefa telopolo taona i Seroga, dia niteraka an\u2019i Nahora.",
        "23": "Ary mbola velona roanjato taona i Seroga, taorian\u2019ny niterahany an\u2019i Nahora. Nandritra izany fotoana izany, dia niteraka zazalahy sy zazavavy izy.",
        "24": "Ary rehefa sivy amby roapolo taona i Nahora, dia niteraka an\u2019i Tera.",
        "25": "Ary mbola velona sivy ambin\u2019ny folo amby zato taona i Nahora, taorian\u2019ny niterahany an\u2019i Tera. Nandritra izany fotoana izany, dia niteraka zazalahy sy zazavavy izy.",
        "26": "Ary feno fitopolo taona i Tera vao niteraka an\u2019i Abrama sy Nahora ary Harana.",
        "27": "Ary izao no tantaran\u2019i Tera: I Tera niteraka an\u2019i Abrama sy Nahora ary Harana. Ary i Harana niteraka an\u2019i Lota.",
        "28": "Tat\u1ef3 aoriana dia maty i Harana, fony izy mbola niaraka tamin\u2019i Tera rainy tany Oran\u2019ny Kaldeanina, tany amin\u2019ny tany nahaterahany.",
        "29": "Ary samy naka vady i Abrama sy Nahora: Saray no anaran\u2019ny vadin\u2019i Abrama, fa ny anaran\u2019ny vadin\u2019i Nahora kosa dia Milka, zanakavavin\u2019i Harana, izay rain\u2019i Milka sy Iska.",
        "30": "Fa i Saray kosa mbola momba ihany, satria tsy nanan-janaka.",
        "31": "Ary nentin\u2019i Tera i Abrama zanany lahy, sy Lota zafikeliny izay zanakalahin\u2019i Harana, ary Saray vinantovaviny, vadin\u2019i Abrama zanany, ka niaraka taminy niala tao Oran\u2019ny Kaldeanina hankany amin\u2019ny tany Kanana. Dia tonga tao Harana izy ireo tamin\u2019ny farany, ka nanorim-ponenana tao.",
        "32": "Ary rehefa dimy sy roanjato taona ny andro niainan\u2019i Tera, dia maty tao Harana izy."
    },
    "12": {
        "1": "Ary hoy i Jehovah tamin\u2019i Abrama: \u201cMial\u00e0 amin\u2019ny taninao sy ny havanao ary ny ankohonan-drainao, ka mankanesa any amin\u2019ny tany izay hasehoko anao.",
        "2": "Ary hataoko misy firenena lehibe avy aminao. Hitahy anao aho, ary hataoko malaza ny anaranao. Koa aoka ianao ho fitahiana ho an\u2019ny olona.",
        "3": "Ary hitahy izay mitso-drano anao aho, fa hanozona kosa an\u2019izay miantso loza ho anao. Ary ny firenena rehetra eny ambonin\u2019ny tany dia hanao izay hahazoany fitahiana amin\u2019ny alalanao.\u201d",
        "4": "Dia nandeha i Abrama, araka izay efa nolazain\u2019i Jehovah taminy, ary niaraka taminy koa i Lota. Ary dimy amby fitopolo taona i Abrama fony izy niala tao Harana.",
        "5": "Koa nentin\u2019i Abrama i Saray vadiny sy Lota zana-drahalahiny, mbamin\u2019ny fananana rehetra voangon\u2019izy ireo, sy ny olona * rehetra izay efa azony tao Harana. Ary niainga izy ireo ka nankany amin\u2019ny tany Kanana. Dia tonga tany amin\u2019ny tany Kanana izy ireo, tamin\u2019ny farany.",
        "6": "Ary namakivaky an\u2019ilay tany i Abrama, ka tonga hatrany amin\u2019ilay toerana atao hoe Sekema, teny akaikin\u2019ireo hazoben\u2019i More. Ary ny Kananita no tao amin\u2019ilay tany, tamin\u2019izany fotoana izany.",
        "7": "Ary niseho tamin\u2019i Abrama i Jehovah, ka niteny hoe: \u201cNy taranakao no homeko ity tany ity.\u201d Avy eo i Abrama dia nanorina alitara teo ho an\u2019i Jehovah, izay niseho taminy.",
        "8": "Ary niala teo izy, ka nifindra nankany amin\u2019ny faritra be tendrombohitra any atsinanan\u2019i Betela. Dia nanangana ny tranolainy izy, ka i Betela no teo andrefany, ary Ay no teo atsinanany. Ary nanorina alitara teo ho an\u2019i Jehovah izy, ka niantso ny anaran\u2019i Jehovah.",
        "9": "Tat\u1ef3 aoriana dia nifindra lasy i Abrama, ka nifindrafindra toby nankany Negeba.",
        "10": "Ary nisy mosary teo amin\u2019ilay tany, ka nidina nankany Ejipta i Abrama mba hivahiny tany, satria mafy ny mosary teo amin\u2019ilay tany nisy azy.",
        "11": "Ary raha vao hiditra an\u2019i Ejipta iny mihitsy izy, dia niteny tamin\u2019i Saray vadiny hoe: \u201cAzafady ange ianao e! Fantatro tsara fa vehivavy tsara tarehy ianao.",
        "12": "Koa tsy maintsy hahita anao ny Ejipsianina, ka hilaza hoe: \u2018Io no vadiny.\u2019 Dia hovonoin-dry zareo aho, fa ianao kosa hotsimbininy.",
        "13": "Koa mba lazao hoe anabaviko ianao, mba handeha tsara ny zava-drehetra ka tsy hisy hanjo ahy noho ny aminao, ary ho velona aho * noho ny aminao.\u201d",
        "14": "Koa raha vao niditra tao Ejipta i Abrama, dia hitan\u2019ny Ejipsianina fa tena tsara tarehy ravehivavy.",
        "15": "Ary nahita azy koa ireo olona ambony tao an-dapan\u2019i Farao, ka nidera azy tamin\u2019i Farao. Koa nentina nankao an-tranon\u2019i Farao ravehivavy.",
        "16": "Ary tsara fanahy tamin\u2019i Abrama i Farao noho ny amin-dravehivavy. Koa nanjary nanana ondry sy omby sy ampondra sy mpanompolahy sy mpanompovavy sy ampondravavy ary rameva i Abrama.",
        "17": "Ary i Jehovah nahatonga loza lehibe tamin\u2019i Farao sy ny ankohonany, noho ny amin\u2019i Saray, vadin\u2019i Abrama.",
        "18": "Dia nantsoin\u2019i Farao i Abrama, ka hoy izy: \u201cFa inona ity nataonao tamiko? Nahoana no tsy nolazainao tamiko fa vadinao izy?",
        "19": "Nahoana ianao no nilaza hoe: \u2018Anabaviko izy\u2019, ka efa saika haka azy ho vady aho? Koa ankehitriny, io ny vadinao. Ento izy, dia mandehana!\u201d",
        "20": "Koa nomen\u2019i Farao baiko momba an\u2019i Abrama ny olony. Dia naterin\u2019izy ireo i Abrama sy ny vadiny mbamin\u2019izay rehetra nananany."
    },
    "13": {
        "1": "Taorian\u2019izany, dia niala tany Ejipta ka niakatra nankany Negeba i Abrama sy ny vadiny mbamin\u2019izay rehetra nananany. Ary niaraka taminy koa i Lota.",
        "2": "Ary nanana biby fiompy sy volafotsy ary volamena be dia be i Abrama.",
        "3": "Ary niala tany Negeba izy ka nifindrafindra toby nankany Betela, nankany amin\u2019ilay toerana nasiany ny tranolainy tamin\u2019ny voalohany, teo anelanelan\u2019i Betela sy Ay,",
        "4": "dia teo amin\u2019ny toerana nisy ilay alitara nataony tamin\u2019ny voalohany. Ary niantso ny anaran\u2019i Jehovah teo i Abrama.",
        "5": "Ary nanana ondry sy omby ary tranolay koa i Lota, izay niaraka tamin\u2019i Abrama.",
        "6": "Koa tsy antonona azy mianaka intsony ilay tany mba hiarahany monina, satria nihamaro ny fananan\u2019izy ireo, ka tsy afaka niara-nonina izy.",
        "7": "Ary nifanditra ny mpiandry ny biby fiompin\u2019i Abrama sy ny an\u2019i Lota. Tamin\u2019izany fotoana izany, dia ny Kananita sy ny Perizita no nonina teo amin\u2019ilay tany.",
        "8": "Koa hoy i Abrama tamin\u2019i Lota: \u201cAoka re mba tsy hisy fifandirana intsony eo amintsika, sy eo amin\u2019ny mpiandry ny biby fiompiko sy ny anao, fa mpirahalahy isika.",
        "9": "Tsy eo anoloanao angaha moa ny tany rehetra ka azonao aleha? Aoka re mba hisaraka amiko ianao. Raha miankavia ianao, izaho hiankavanana. Fa raha miankavanana kosa ianao, izaho hiankavia.\u201d",
        "10": "Koa nanopy ny masony i Lota, dia nahatazana ny Faritr\u2019i Jordana manontolo hatrany Zoara. Azon-drano tsara ilay faritra manontolo talohan\u2019ny nandravan\u2019i Jehovah an\u2019i Sodoma sy Gomora. Eny, tahaka ny zaridainan\u2019i Jehovah ilay faritra, tahaka ny tany Ejipta.",
        "11": "Koa nifidy ny Faritr\u2019i Jordana manontolo i Lota, ka namindra ny tobiny niantsinanana. Dia nisaraka izy mianaka.",
        "12": "Ary nonina teo amin\u2019ny tany Kanana i Abrama, fa i Lota kosa nonina teny amin\u2019ireo tan\u00e0nan\u2019ny Faritr\u2019i Jordana. Farany dia nanangana ny tranolainy teo akaikin\u2019i Sodoma i Lota.",
        "13": "Ary ratsy fanahy ny olona tao Sodoma sady nanota be tamin\u2019i Jehovah.",
        "14": "Ary hoy i Jehovah tamin\u2019i Abrama, taorian\u2019ny nisarahan\u2019i Lota taminy: \u201cAtopazo ange ny masonao, azafady e! Ary avy eo amin\u2019ny toerana misy anao eo, dia mijere mianavaratra sy mianatsimo sy miantsinanana ary miankandrefana.",
        "15": "Fa homeko anao sy ny taranakao mandritra ny fotoana tsy voafetra, ireo tany rehetra tazanao ireo.",
        "16": "Ary hataoko tahaka ny vovoka amin\u2019ny tany ny taranakao. Raha misy mahisa ny vovoka amin\u2019ny tany, dia ho voaisa koa ny taranakao.",
        "17": "Koa mitsang\u00e0na, ka mandehana mitety ilay tany amin\u2019ny lavany sy ny sakany, satria ianao no homeko azy io.\u201d",
        "18": "Dia nonina an-tranolay foana i Abrama. Tat\u1ef3 aoriana dia tonga teo amin\u2019ireo hazobe tao Mamre tany Hebrona izy, ka nonina teo. Ary nanorina alitara ho an\u2019i Jehovah teo izy."
    },
    "14": {
        "1": "Ary izao no nitranga tamin\u2019ny andron\u2019i Amrafela mpanjakan\u2019i Sinara, sy Arioka mpanjakan\u2019i Elasara, sy Kedorlaomera mpanjakan\u2019i Elama, ary Tidala mpanjakan\u2019i Goima:",
        "2": "Ireo mpanjaka ireo dia niady tamin\u2019i Bera mpanjakan\u2019i Sodoma, sy Birsa mpanjakan\u2019i Gomora, sy Sinaba mpanjakan\u2019i Adma, sy Semebera mpanjakan\u2019i Zeboima, ary ny mpanjakan\u2019i Bela na Zoara.",
        "3": "Ary izy rehetra ireo niray dina ka niara-nankany amin\u2019ny Lemaka Ivan\u2019i Sidima, izany hoe ny Ranomasin-tsira.",
        "4": "Efa nanompo an\u2019i Kedorlaomera nandritra ny roa ambin\u2019ny folo taona mantsy ireo, nefa nikomy tamin\u2019ny taona fahatelo ambin\u2019ny folo.",
        "5": "Koa tamin\u2019ny taona fahefatra ambin\u2019ny folo, dia tonga i Kedorlaomera sy ireo mpanjaka niaraka taminy, ka resin\u2019izy ireo ny Refaima tao Astarta-karnaima sy ny Zozima tao Hama sy ny Emima tao Save-kiriataima,",
        "6": "sy ny Horita teny amin\u2019ny tendrombohitra Seira, ary ny hatrany Ela-parana, any an-tany efitra.",
        "7": "Dia niverina izy ireo ka tonga tao Ena-mispata, izany hoe Kadesy. Ary resin\u2019izy ireo ny faritra rehetra nisy ny Amalekita. Ary resiny koa ny Amorita izay nonina tao Hazazona-tamara.",
        "8": "Ary niroso ny mpanjakan\u2019i Sodoma, mbamin\u2019ny mpanjakan\u2019i Gomora sy ny mpanjakan\u2019i Adma sy ny mpanjakan\u2019i Zeboima ary ny mpanjakan\u2019i Bela na Zoara, ka nilahatra teo amin\u2019ny Lemaka Ivan\u2019i Sidima, mba hiady tamin\u2019izy ireo,",
        "9": "dia tamin\u2019i Kedorlaomera mpanjakan\u2019i Elama, sy Tidala mpanjakan\u2019i Goima, sy Amrafela mpanjakan\u2019i Sinara, ary Arioka mpanjakan\u2019i Elasara. Eny, mpanjaka efatra no niady tamin\u2019ny dimy.",
        "10": "Ary be lavaka godorao ny Lemaka Ivan\u2019i Sidima. Ary nandositra ny mpanjakan\u2019i Sodoma sy Gomora ka latsaka tao anatin\u2019ireo lavaka. Fa ny sisa kosa nandositra nankeny amin\u2019ny faritra be tendrombohitra.",
        "11": "Dia nalain\u2019ireo mpandresy avokoa ny fananan\u2019i Sodoma sy Gomora rehetra mbamin\u2019ny sakafony rehetra, ka lasa izy ireo.",
        "12": "Ary nentiny koa i Lota zana-drahalahin\u2019i Abrama sy ny fananany, ka nanohy ny diany izy ireo. Nonina tao Sodoma mantsy i Lota tamin\u2019izay fotoana izay.",
        "13": "Ary afa-nandositra ny lehilahy iray ka tonga nilaza tamin\u2019i Abrama Hebreo, izay nonina teo afovoan\u2019ireo hazoben\u2019i Mamre Amorita. Rahalahin\u2019i Eskola sy Anera io Mamre io, ary samy efa nanao fifanekena tamin\u2019i Abrama izy ireo.",
        "14": "Dia ren\u2019i Abrama fa lasa babo ny rahalahiny. Koa nangoniny ireo olony voaofana, dia mpanompo valo ambin\u2019ny folo sy telonjato izay teraka tao amin\u2019ny ankohonany. Ary lasa nanenjika hatrany Dana izy.",
        "15": "Nony alina, dia nozarazarainy mba hiady tamin\u2019ireny ny tafika nentiny, izany hoe ny mpanompony. Ary resiny ireny ka nenjehiny hatrany Hoba, tany avaratr\u2019i Damaskosy.",
        "16": "Dia azony indray ny fananana rehetra, ary azony koa i Lota rahalahiny sy ny fananany, mbamin\u2019ny vehivavy sy ny olona rehetra.",
        "17": "Ary rehefa niverina i Abrama taorian\u2019ny nandreseny an\u2019i Kedorlaomera sy ireo mpanjaka niaraka taminy, dia nivoaka ny mpanjakan\u2019i Sodoma hitsena azy teo amin\u2019ny Lemaka Ivan\u2019i Save, izany hoe ny Lemaka Ivan\u2019ny mpanjaka.",
        "18": "Ary nivoaka nitondra mofo sy divay i Melkizedeka, mpanjakan\u2019i Salema sady mpisoron\u2019ilay Andriamanitra Avo Indrindra.",
        "19": "Koa nitso-drano azy izy hoe: \u201cEnga anie i Abrama hotahin\u2019ilay Andriamanitra Avo Indrindra, Mpanao ny lanitra sy ny tany!",
        "20": "Ary hisaorana anie ilay Andriamanitra Avo Indrindra, Izay nanolotra ny mpampahory anao teo an-tananao!\u201d Dia nomen\u2019i Abrama ny ampahafolon\u2019ny zava-drehetra izy.",
        "21": "Ary hoy ny mpanjakan\u2019i Sodoma tamin\u2019i Abrama: \u201cOmeo ahy ny olona, * fa alaivo ho anao ny fananana.\u201d",
        "22": "Fa hoy i Abrama tamin\u2019ny mpanjakan\u2019i Sodoma: \u201cManangan-tanana aho ka mianiana amin\u2019i Jehovah, ilay Andriamanitra Avo Indrindra, Mpanao ny lanitra sy ny tany,",
        "23": "fa tsy haka na inona na inona amin\u2019izay anao. Tsia, tsy haka aho na dia kofehy iray, na fehin-kapa iray aza, sao ianao hilaza hoe: \u2018Izaho no nampanan-karena an\u2019i Abrama.\u2019",
        "24": "Tsy mila na inona na inona aho, afa-tsy izay efa nohanin\u2019ireo tovolahy ihany, sy ny anjaran\u2019izay niaraka tamiko, dia i Anera sy Eskola ary Mamre. Aoka izy ireo haka ny anjarany.\u201d"
    },
    "15": {
        "1": "Taorian\u2019izany, dia tonga tamin\u2019i Abrama tao amin\u2019ny fahitana ny tenin\u2019i Jehovah, nanao hoe: \u201cAza matahotra, ry Abrama. Izaho no ampinganao. Ary ho lehibe tokoa ny valisoanao.\u201d",
        "2": "Dia hoy i Abrama: \u201cRy Jehovah Tompo Fara Tampony \u00f4, inona no homenao ahy? Ho faty ihany aho nefa mbola tsy manan-janaka, ka i Eliezera avy any Damaskosy, no hahazo ny ao an-tranoko.\u201d",
        "3": "Ary hoy koa i Abrama: \u201cTsy nomenao taranaka aho, ka mpanompo iray ao amin\u2019ny ankohonako no handova sy handimby ahy.\u201d",
        "4": "Izao anefa no tenin\u2019i Jehovah taminy: \u201cTsy handova na handimby anao izany lehilahy izany, fa izay haterakao no handova sy handimby anao.\u201d",
        "5": "Ary nitondra azy nankeo ivelany izy, ka niteny hoe: \u201cMba jereo ange ny lanitra e! Ary isao ny kintana, raha mahisa azy ianao.\u201d Hoy koa izy taminy: \u201cHo tahaka izany ny taranakao.\u201d",
        "6": "Ary naneho finoana an\u2019i Jehovah izy, ka neken\u2019Andriamanitra ho isan\u2019ny olo-marina.",
        "7": "Mbola hoy koa izy taminy: \u201cIzaho no Jehovah, izay nitondra anao nivoaka avy tany Oran\u2019ny Kaldeanina, mba hanome anao ity tany ity ho lovanao.\u201d",
        "8": "Dia hoy i Abrama: \u201cRy Jehovah Tompo Fara Tampony \u00f4, ahoana no hahafantarako fa ho lovako ity?\u201d",
        "9": "Ary hoy izy taminy: \u201cItondray vantotr\u2019ombivavy telo taona aho, ary koa osivavy telo taona sy ondrilahy telo taona sy domohina ary zana-boromailala.\u201d",
        "10": "Ary nalain\u2019i Abrama ho eo aminy izany rehetra izany, dia norasainy roa avy, ka napetrany mifanitsy ny tapany roa mitovy. Ny vorona kosa tsy notetehiny.",
        "11": "Ary nidina nankeo amin\u2019ny fatin\u2019ireo biby ireo ny vorona mpihaza, nefa nandroaka azy ireny foana i Abrama.",
        "12": "Nony afaka kelikely, dia nadiva hilentika ny masoandro, ary renoky ny torimaso lalina i Abrama. Ary nisy haizim-be nampahatahotra nandrakotra azy.",
        "13": "Ary hoy Andriamanitra tamin\u2019i Abrama: \u201cAoka ho fantatrao tsara fa ho vahiny honina any amin\u2019ny tany tsy azy ny taranakao. Ary tsy maintsy hanompo ny olona any izy ireo, ka hampahoriny efajato taona.",
        "14": "Hotsaraiko anefa ilay firenena hotompoin\u2019izy ireo. Ary hivoaka hitondra zava-tsoa maro izy ireo aorian\u2019izany.",
        "15": "Fa ianao kosa handeha amim-piadanana ho any amin\u2019ny razanao. Ary ho tratrantitra ianao vao halevina.",
        "16": "Fa amin\u2019ny andron\u2019ny zafiafiny kosa izy ireo vao hiverina eto, satria mbola tsy mahatratra ny fara tampony ny fahadisoan\u2019ny Amorita.\u201d",
        "17": "Ary rehefa nilentika ny masoandro, dia nisy haizina mikitroka. Ary nisy fatana midona-tsetroka sy fanilo mirehitra, nandalo teo anelanelan\u2019ireo biby efa voarasa ireo.",
        "18": "Tamin\u2019io andro io no nanaovan\u2019i Jehovah fifanekena tamin\u2019i Abrama, nanao hoe: \u201cNy taranakao no homeko ity tany ity, hatrany amin\u2019ny reniranon\u2019i Ejipta ka hatrany amin\u2019ny reniranon\u2019i Eofrata, ilay renirano lehibe.",
        "19": "Eny, homeko ny taranakao ny tanin\u2019ny Kenita sy ny Kenizita sy ny Kadmonita",
        "20": "sy ny Hetita sy ny Perizita sy ny Refaima",
        "21": "sy ny Amorita sy ny Kananita sy ny Girgasita ary ny Jebosita.\u201d"
    },
    "16": {
        "1": "Ary tsy nanan-janaka tamin\u2019i Abrama i Saray vadiny. Izy kosa anefa nanana mpanompovavy ejipsianina: Hagara no anarany.",
        "2": "Koa hoy i Saray tamin\u2019i Abrama: \u201cAzafady ange ianao e! Tsy navelan\u2019i Jehovah hanan-janaka aho. Koa mba manaova firaisana amin\u2019ny mpanompovaviko, fa angamba hahazo zanaka avy aminy aho.\u201d Dia nihaino an\u2019i Saray i Abrama.",
        "3": "Ary nalain\u2019i Saray vadin\u2019i Abrama, i Hagara mpanompovaviny ejipsianina, ka nomeny ho vadin\u2019i Abrama. Efa folo taona nipetrahana tao amin\u2019ny tany Kanana i Abrama tamin\u2019izay.",
        "4": "Koa nanao firaisana tamin\u2019i Hagara i Abrama, dia bevohoka ravehivavy. Rehefa fantatr\u2019i Hagara anefa fa bevohoka izy, dia nataony tsinontsinona ny tompovaviny.",
        "5": "Koa hoy i Saray tamin\u2019i Abrama: \u201cHo tompon\u2019andraikitra amin\u2019izao fahavoazako izao anie ianao! Izaho mihitsy no nanome ny mpanompovaviko ho eo an-tratranao, nefa rehefa fantany fa bevohoka izy, dia nataony tsinontsinona aho. I Jehovah anie hitsara ahy sy ianao!\u201d",
        "6": "Dia hoy i Abrama tamin\u2019i Saray: \u201cManam-pahefana amin\u2019ny mpanompovavinao ianao. Koa ataovy aminy izay hitanao fa mety.\u201d Ary i Saray nampietry an\u2019i Hagara, ka lasa nandositra azy izy.",
        "7": "Ary hitan\u2019ilay anjelin\u2019i Jehovah teo akaikin\u2019ny loharano iray tany an-tany efitra i Hagara. Teo amin\u2019ny lalana mankany Sora io loharano io.",
        "8": "Dia hoy ilay anjely: \u201cRy Hagara mpanompovavin\u2019i Saray, avy taiza ianao, ary ho aiza?\u201d Ary hoy izy: \u201cMandositra an\u2019i Saray tompovaviko aho.\u201d",
        "9": "Ary hoy indray ilay anjelin\u2019i Jehovah taminy: \u201cMiverena any amin\u2019ny tompovavinao, ka manetre tena eo anatrehany.\u201d",
        "10": "Ary hoy koa ilay anjelin\u2019i Jehovah taminy: \u201cHataoko maro be ny taranakao, ka tsy ho voaisa izy noho ny hamaroany.\u201d",
        "11": "Mbola hoy koa ilay anjelin\u2019i Jehovah: \u201cBevohoka ianao izao, ka ho tera-dahy. Ary hataonao hoe Ismaela ny anarany, fa efa ren\u2019i Jehovah ny fahorianao.",
        "12": "Ary tsy ho laitra fehezina toy ny zebra izy: Ny tanany hanohitra ny rehetra, ary ny tanan\u2019ny rehetra kosa hanohitra azy. Ary eo anatrehan\u2019ny rahalahiny rehetra no hananganany ny tranolainy.\u201d",
        "13": "Ary niantso ny anaran\u2019i Jehovah izay niteny taminy, i Hagara, ka nanao hoe: \u201cAndriamanitra mahita ianao.\u201d Hoy mantsy izy: \u201cTeto tokoa ve no nijereko an\u2019ilay mahita ahy?\u201d",
        "14": "Izany no antony niantsoana an\u2019ilay lavadrano hoe Bera-lahai-roy. Eo anelanelan\u2019i Kadesy sy Bareda izy io.",
        "15": "Tat\u1ef3 aoriana, dia nitera-dahy tamin\u2019i Abrama i Hagara, ka nataon\u2019i Abrama hoe Ismaela ny anaran\u2019ilay zanany izay naterak\u2019i Hagara.",
        "16": "Ary enina amby valopolo taona i Abrama, fony i Hagara niteraka an\u2019i Ismaela taminy."
    },
    "17": {
        "1": "Rehefa feno sivy amby sivifolo taona i Abrama, dia niseho taminy i Jehovah, ka niteny taminy hoe: \u201cIzaho no Andriamanitra Mahery Indrindra. Mandehana eo anatrehako, ka aoka ianao tsy hanan-tsiny.",
        "2": "Ary hanao izao fifanekena izao aminao aho: Hataoko maro dia maro tokoa ny taranakao.\u201d",
        "3": "Dia niankohoka i Abrama, ary mbola niteny taminy Andriamanitra hoe:",
        "4": "\u201cManao fifanekena aminao aho, ary ho tonga rain\u2019ny firenena maro ianao.",
        "5": "Ary tsy hatao hoe Abrama * intsony ny anaranao, fa hiova hoe Abrahama, * satria hataoko rain\u2019ny firenena maro ianao.",
        "6": "Ary hataoko maro be ny taranakao ka hataoko ho lasa firenena maro, ary hisy mpanjaka maro hipoitra avy aminao.",
        "7": "\u201cAry hotanterahiko ilay fifanekena ataoko aminao sy ny taranakao handimby anao ary ny taranany fara mandimby, ho fifanekena mandritra ny fotoana tsy voafetra, ka dia ho Andriamanitrao sy ny taranakao handimby anao aho.",
        "8": "Ary homeko anao sy ny taranakao handimby anao ny tany hivahinianao, eny, ny tany Kanana manontolo, mba ho fanananareo mandritra ny fotoana tsy voafetra. Dia ho Andriamaniny aho.\u201d",
        "9": "Ary hoy koa Andriamanitra tamin\u2019i Abrahama: \u201cTokony hanaja ny fifanekena ataoko aminao ianao, dia ianao sy ny taranakao handimby anao ary ny taranany fara mandimby.",
        "10": "Izao no fifanekena tokony hohajainareo, dia ny fifanekena ataoko aminareo sy amin\u2019ny taranakao handimby anao: Tsy maintsy forana ny lahy rehetra eo aminareo.",
        "11": "Ary tsy maintsy forana ianareo. Izany no ho famantarana an\u2019ilay fifanekena ataoko aminareo.",
        "12": "Ary tsy maintsy forana ny lahy rehetra feno valo andro eo aminareo, hatramin\u2019ny taranakareo fara mandimby, dia izay teraka ao an-tranonao, sy izay vidim-bola amin\u2019ny hafa firenena fa tsy anisan\u2019ny taranakao.",
        "13": "Tsy maintsy forana ny lehilahy rehetra teraka ao an-tranonao sy ny lehilahy rehetra vidinao amin\u2019ny volanao. Ary ho fifanekena mandritra ny fotoana tsy voafetra, izany fifanekena ataoko eo amin\u2019ny nofonareo izany.",
        "14": "Ary haringana izay lehilahy tsy noforana, eny, haringana tsy ho eo amin\u2019ny fireneny izany olona * izany. Efa nivadika tamin\u2019ny fifanekena nataoko izy.\u201d",
        "15": "Ary hoy koa Andriamanitra tamin\u2019i Abrahama: \u201cAza atao hoe Saray intsony ny anaran\u2019i Saray * vadinao, satria Saraha * no anarany.",
        "16": "Ary hitahy azy aho, ka hanome anao zazalahy avy aminy. Eny, hitahy azy aho ka hisy firenena maro sy mpanjakan\u2019ny firenena maro hipoitra avy aminy.\u201d",
        "17": "Dia niankohoka i Abrahama ka nihomehy, sady niteny anakampo hoe: \u201cHiteraka ihany ve ny lehilahy efa zato taona? Ary hiteraka ve i Saraha, izay vehivavy efa sivifolo taona?\u201d",
        "18": "Ary hoy i Abrahama tamin\u2019Andriamanitra: \u201cHo velona eo anatrehanao anie i Ismaela!\u201d",
        "19": "Dia hoy Andriamanitra: \u201cTena hitera-dahy ho anao tokoa i Saraha vadinao, ary hataonao hoe Isaka ny anarany. Ary hanao fifanekena amin\u2019i Isaka aho, ho fifanekena mandritra ny fotoana tsy voafetra, ho an\u2019ny taranany handimby azy.",
        "20": "Efa reko koa anefa izay nolazainao momba an\u2019i Ismaela. Hotahiko izy ka hataoko manan-taranaka. Ary hataoko maro dia maro ny taranany. Hiteraka mpiadidy roa ambin\u2019ny folo izy, ka hataoko ho lasa firenena lehibe.",
        "21": "Amin\u2019i Isaka kosa anefa no hanaovako fifanekena, eny, amin\u2019i Isaka izay haterak\u2019i Saraha aminao amin\u2019ny fotoana voatondro, dia amin\u2019ny herintaona toy izao.\u201d",
        "22": "Dia vitan\u2019Andriamanitra ny resaka nifanaovany tamin\u2019i Abrahama. Ary niakatra niala teo amin\u2019i Abrahama izy.",
        "23": "Dia nalain\u2019i Abrahama i Ismaela zanany lahy sy ny lehilahy rehetra teraka tao an-tranony ary izay rehetra novidiny tamin\u2019ny volany, eny, ny lahy rehetra tao amin\u2019ny ankohonany, ka noforany tamin\u2019iny andro iny ihany, araka izay nolazain\u2019Andriamanitra taminy.",
        "24": "Ary sivy amby sivifolo taona i Abrahama tamin\u2019izy noforana.",
        "25": "Ary telo ambin\u2019ny folo taona i Ismaela zanany tamin\u2019izy noforana.",
        "26": "Tamin\u2019iny andro iny ihany no namorana an\u2019i Abrahama sy Ismaela zanany.",
        "27": "Ary noforana niaraka taminy ny lehilahy rehetra tao amin\u2019ny ankohonany, dia izay teraka tao an-tranony sy izay novidim-bola tamin\u2019ny hafa firenena."
    },
    "18": {
        "1": "Taorian\u2019izany, dia niseho tamin\u2019i Abrahama teo amin\u2019ireo hazobe tao Mamre i Jehovah. Nipetraka teo amin\u2019ny fidirana amin\u2019ny tranolainy i Abrahama tamin\u2019izay, tamin\u2019ilay nahamay be iny ny andro.",
        "2": "Nony nanopy ny masony izy ka nijery, dia indreo nisy telo lahy nijoro ter\u1ef3 lavidavitra ter\u1ef3. Ary raha vao nahita azy ireo izy, dia nihazakazaka avy teo amin\u2019ny fidirana amin\u2019ny tranolay mba hitsena azy, ka niankohoka tamin\u2019ny tany.",
        "3": "Ary hoy izy: \u201cRaha mahazo sitraka aminao aho, Jehovah \u00f4, dia aza andalovana fotsiny re ny mpanomponao e!",
        "4": "Aoka re mba hakana rano kely ianareo, ka hosasana ny tongotrareo e! Dia mial\u00e0 sasatra eo ambanin\u2019ny hazo.",
        "5": "Ary haka mofo aho, dia mihin\u00e0na mba ho voky, ary avy eo dia mahazo mandeha ianareo. Izany mantsy no antony andalovanareo eto amin\u2019ny mpanomponareo.\u201d Dia hoy ireo: \u201cEny \u00e0ry. Ataovy araka izany nolazainao izany.\u201d",
        "6": "Koa lasa haingana i Abrahama nankao an-tranolay tao amin\u2019i Saraha, ka niteny hoe: \u201cMak\u00e0 haingana lafarinina tsara toto intelon\u2019ny seha, * ka volavolao ny koba, dia manaova mofo boribory.\u201d",
        "7": "Avy eo dia nihazakazaka nankany amin\u2019ny andian\u2019omby izy, ary naka vantotr\u2019omby tanora sady tsara. Dia natolony ny mpanompo izany, ary nokarakarainy haingana.",
        "8": "Ary naka dibera sy ronono izy, ary koa ilay vantotr\u2019omby efa nokarakarainy, ka nandroso izany teo anoloan\u2019izy telo lahy. Ary nijoro teo anilan\u2019izy ireo teo ambanin\u2019ilay hazo izy, raha mbola nihinana ireo.",
        "9": "Ary hoy ireo taminy: \u201cAiza moa i Saraha vadinao?\u201d Dia hoy izy: \u201cAo an-tranolay ao.\u201d",
        "10": "Ary hoy indray ny iray tamin\u2019izy ireo: \u201cHiverina eto aminao aho amin\u2019ny herintaona toy izao, ka hanan-janakalahy i Saraha vadinao.\u201d Ary i Saraha nihaino teo amin\u2019ny fidirana amin\u2019ny tranolay, izay tao andamosin-dralehilahy.",
        "11": "Efa antitra sady nandroso taona i Abrahama sy Saraha, ary efa tsy tonga fotoana intsony i Saraha.",
        "12": "Koa nihomehy anakampo i Saraha, ka nanao hoe: \u201cMbola hahita fifaliana ihany ve aho amin\u2019izao fahanterako izao, sady efa antitra koa ny tompoko?\u201d",
        "13": "Ary hoy i Jehovah tamin\u2019i Abrahama: \u201cNahoana no nihomehy i Saraha, ka nanao hoe: \u2018Tena hiteraka tokoa ve aho, nefa izaho efa antitra?\u2019",
        "14": "Angaha misy zava-mahagaga tsy vitan\u2019i Jehovah? Hiverina eto aminao aho amin\u2019ny fotoana voatondro, amin\u2019ny herintaona toy izao, ka hanan-janakalahy i Saraha.\u201d",
        "15": "Fa nanda i Saraha hoe: \u201cTsy nihomehy aho!\u201d Natahotra mantsy izy. Ary hoy ilay anjely: \u201cTena nihomehy mihitsy ianao!\u201d",
        "16": "Ary nitsangana ireo lehilahy ireo ka niala teo, dia nitazana an\u2019i Sodoma. Ary niaraka taminy i Abrahama mba hanatitra azy.",
        "17": "Ary hoy i Jehovah: \u201cHafeniko amin\u2019i Abrahama ve izay hataoko?",
        "18": "Ho lasa firenena lehibe sy mahery mantsy i Abrahama, ary ny firenena rehetra eny ambonin\u2019ny tany dia hanao izay hahazoana fitahiana amin\u2019ny alalany.",
        "19": "Efa fantatro tsara izy izao. Koa handidy ny ankohonany sy ny zanany handimby azy izy, mba hanarahan\u2019ireny ny lalan\u2019i Jehovah amin\u2019ny fanaovana izay marina sy mahitsy. Amin\u2019izay dia hotanterahin\u2019i Jehovah amin\u2019i Abrahama izay efa nolazainy momba azy.\u201d",
        "20": "Koa hoy i Jehovah: \u201cTena mafy tokoa ny fitarainana momba an\u2019i Sodoma sy Gomora, ary tena mavesatra ny fahotan\u2019izy ireo.",
        "21": "Tapa-kevitra mihitsy aho ny hidina, mba hahitako raha tena araka ny fitarainana tonga at\u1ef3 amiko tokoa ny zavatra ataony. Ary raha tsy araka izany, dia ho fantatro koa.\u201d",
        "22": "Dia niala teo ireo lehilahy ireo ka lasa nankany Sodoma. Fa i Jehovah kosa mbola nijoro teo anatrehan\u2019i Abrahama.",
        "23": "Ary nanatona i Abrahama ka niteny hoe: \u201cDia haripakao miaraka amin\u2019ny ratsy fanahy tokoa ve ny olo-marina?",
        "24": "Aoka hatao hoe misy olo-marina dimampolo ao an-tan\u00e0na. Dia haripakao ve izy ireo ka tsy havelanao ny helok\u2019ilay tan\u00e0na, nefa misy an\u2019ireo olo-marina dimampolo ireo ao?",
        "25": "Sanatria anao ny hanao toy izany! Eny, sanatria anao ny hamono ny marina miaraka amin\u2019ny ratsy fanahy! Raha izany mantsy, dia ho toy izay manjo ny ratsy fanahy ihany no manjo ny marina. Tsy hanao ny rariny anefa ve ny Mpitsara ny tany manontolo?\u201d",
        "26": "Dia hoy i Jehovah: \u201cRaha mahita olo-marina dimampolo ao amin\u2019ny tan\u00e0nan\u2019i Sodoma aho, dia hamela ny helok\u2019ilay tan\u00e0na manontolo, noho ny amin\u2019izy ireo.\u201d",
        "27": "Hoy anefa i Abrahama: \u201cAzafady re e! Efa sahy niresaka tamin\u2019i Jehovah ihany aho, na dia vovoka sy lavenona aza.",
        "28": "Aoka hatao hoe tsy ampy dimampolo ireo olo-marina fa latsaka dimy. Horavanao ve ilay tan\u00e0na manontolo, noho ny amin\u2019ireo dimy?\u201d Dia hoy izy: \u201cTsy handrava azy aho, raha mahita dimy amby efapolo ao.\u201d",
        "29": "Fa hoy indray i Abrahama: \u201cAoka hatao hoe efapolo no hita ao.\u201d Dia hoy izy: \u201cTsy hanao izany aho, noho ny amin\u2019ireo efapolo.\u201d",
        "30": "Ary niteny indray i Abrahama hoe: \u201cAoka tsy ho tezitra ianao, Jehovah \u00f4, fa mamel\u00e0 ahy hiteny ihany: Aoka hatao hoe telopolo no hita ao.\u201d Dia hoy izy: \u201cTsy hanao izany aho raha mahita telopolo ao.\u201d",
        "31": "Fa mbola hoy ihany i Abrahama: \u201cEfa sahy niresaka tamin\u2019i Jehovah ihany aho: Aoka hatao hoe roapolo no hita ao.\u201d Dia hoy izy: \u201cTsy handrava azy aho, noho ny amin\u2019ireo roapolo.\u201d",
        "32": "Farany dia hoy i Abrahama: \u201cAoka tsy ho tezitra ianao, Jehovah \u00f4, fa mamel\u00e0 ahy hiteny izao indray mandeha izao fotsiny: Aoka hatao hoe folo no hita ao.\u201d Dia hoy izy: \u201cTsy handrava azy aho, noho ny amin\u2019ireo folo.\u201d",
        "33": "Ary lasa i Jehovah rehefa vitany ny resaka nifanaovany tamin\u2019i Abrahama, fa i Abrahama kosa niverina tany amin\u2019ny toerana nisy azy."
    },
    "19": {
        "1": "Ary tonga tao Sodoma ireo anjely roa nony takariva. Nipetraka teo am-bavahadin\u2019i Sodoma i Lota tamin\u2019izay. Koa raha vao nahita azy roa lahy izy, dia nitsangana hitsena azy, ka niankohoka tamin\u2019ny tany.",
        "2": "Ary hoy izy: \u201cMba mivilia re, tompoko, ho any an-tranon\u2019ny mpanomponareo, raha sitrakareo, ka matoria any anio alina, ary aoka hosasana ny tongotrareo. Avy eo dia afaka mifoha maraina ianareo ka manohy ny dianareo.\u201d Dia hoy ireo: \u201cTsia, fa eo an-tany malalaky ny tan\u00e0na izahay no hatory.\u201d",
        "3": "Niangavy azy mafy anefa i Lota. Koa nivily nankao aminy izy ireo ka niditra tao an-tranony. Ary nanao sakafo be ho azy ireo izy, sady nanao mofo tsy misy lalivay. Dia nihinana izy ireo.",
        "4": "Raha mbola tsy natory anefa izy ireo, dia nanodidina an\u2019ilay trano ny lehilahy tao an-tan\u00e0nan\u2019i Sodoma, hatramin\u2019ny ankizilahikely ka hatramin\u2019ny lahiantitra. Nanao rodobe nila ady izy rehetra.",
        "5": "Ary niantsoantso izy rehetra sady niteny tamin\u2019i Lota hoe: \u201cAiza ireo lehilahy nankao aminao androany alina? Avoahy at\u1ef3 aminay izy mba hanaovanay firaisana.\u201d",
        "6": "Dia nivoaka nankeo amin\u2019izy ireo teo am-baravarana i Lota, ka nohidiany ny varavarana.",
        "7": "Ary hoy izy: \u201cMiangavy anareo aho, ry rahalahiko: Aza manao ratsy re e!",
        "8": "Manan-janaka roa vavy aho. Ary mbola tsy nanao firaisana tamin-dehilahy mihitsy izy roa vavy. Koa aoka re izy mirahavavy no havoakako eto aminareo, ka ataovy aminy izay mety eo imasonareo e! Fa ireo lehilahy ireo kosa aza atao na inona na inona, satria ny hiarovana azy indrindra no antony nankanesany ato amiko.\u201d *",
        "9": "Dia hoy ireo: \u201cMial\u00e0 teo ianao e!\u201d Ary hoy koa ireo: \u201cTonga hivahiny eto io lehilahy mitokantokana io, nefa mba miseho ho mpitsara. Mbola ho ratsy kokoa noho ny hataonay aminy no hataonay aminao.\u201d Dia nanosika mafy an\u2019i Lota ireo ka nisesika hamaky ny varavarana.",
        "10": "Koa natsotran\u2019izy roa lahy ny tanany ka nosintoniny hankao aminy ao an-trano i Lota, dia nohidiany ny varavarana.",
        "11": "Fa nataony jamba kosa ireo lehilahy tao am-baravarana, hatramin\u2019ny kely indrindra ka hatramin\u2019ny lehibe indrindra, ka sasatra nitady ny varavarana izy ireo.",
        "12": "Dia hoy izy roa lahy tamin\u2019i Lota: \u201cMbola misy havanao ve eto? Ento miala eto izay vinantolahinao sy zanakao lahy sy zanakao vavy ary izay rehetra anao eto amin\u2019ity tan\u00e0na ity!",
        "13": "Fa handrava ity toerana ity izahay, satria nihamafy ny fitarainana momba azy, tonga teo anatrehan\u2019i Jehovah. Koa nirahin\u2019i Jehovah handrava ity tan\u00e0na ity izahay.\u201d",
        "14": "Dia lasa i Lota, ka niresaka tamin\u2019ireo vinantolahiny izay efa haka vady an\u2019ireo zanany vavy. Ary hoy izy: \u201cMitsang\u00e0na! Mial\u00e0 amin\u2019ity toerana ity, fa horavan\u2019i Jehovah ity tan\u00e0na ity!\u201d Noheverin\u2019ny vinantolahiny ho nivazivazy anefa izy.",
        "15": "Nony nazava ratsy anefa ny andro, dia notenenin\u2019ireo anjely i Lota mba tsy hitaredretra, ka nataony hoe: \u201cMitsang\u00e0na! Ento ny vadinao sy ny zanakao roa vavy izay eto aminao, sao ho faty noho ny fahadisoan\u2019ity tan\u00e0na ity ianao!\u201d",
        "16": "Ary raha mbola nitaredretra i Lota, dia notantanan\u2019izy roa lahy izy sy ny vadiny ary ny zanany roa vavy, noho ny fangoraham-pon\u2019i Jehovah taminy. Ary nentiny nivoaka izy ka nateriny teo ivelan\u2019ny tan\u00e0na.",
        "17": "Ary raha vao tongan\u2019izy roa lahy teo an-tsisin\u2019ny tan\u00e0na izy ireo, dia niteny taminy ny iray tamin\u2019izy roa lahy hoe: \u201cMandosira hamonjy ny ainao! Aza mitodika any aoriana, ary aza mijanona na aiza na aiza eran\u2019ny Faritr\u2019i Jordana! Mandosira any amin\u2019ny faritra be tendrombohitra, sao ho ringana ianao!\u201d",
        "18": "Ary hoy i Lota tamin\u2019izy ireo: \u201cAoka re mba tsy ho izany, Jehovah \u00f4!",
        "19": "Azafady re e! Efa mba nahazo sitraka taminao ihany ny mpanomponao, ka vao mainka nanehoanao hatsaram-panahy feno fitiavana mba hitsimbinana ny aiko. * Izaho anefa ity tsy afa-mandositra mankeny amin\u2019ny faritra be tendrombohitra, sao ho tratran\u2019ny loza aho ka ho faty.",
        "20": "Azafady re e! Akaiky handosirana ir\u1ef3 tan\u00e0na kely ir\u1ef3, ka hahasarotiny anao ve ny handosirako ao? Mba afaka mandositra ao ve aho, azafady? Dia tena hahasarotiny anao ve izany? Amin\u2019izay dia tsy ho faty aho.\u201d *",
        "21": "Koa hoy izy taminy: \u201cEkeko koa izany fangatahanao izany, ka tsy handrava an\u2019io tan\u00e0na nolazainao io aho.",
        "22": "Mandehana haingana mandositra ao, fa tsy afa-manao na inona na inona aho mandra-pahatonganao ao!\u201d Izany no nanaovany ny anaran\u2019ilay tan\u00e0na hoe Zoara.",
        "23": "Ary efa niposaka teo amin\u2019ilay faritra ny masoandro, nony tonga tao Zoara i Lota.",
        "24": "Ary i Jehovah nandefa solifara sy afo avy tamin\u2019i Jehovah avy tany an-danitra, mba hilatsaka toy ny orana teo amin\u2019i Sodoma sy Gomora.",
        "25": "Koa noravany ireo tan\u00e0na ireo, dia ilay faritra manontolo sy ny mponina rehetra tao amin\u2019ireo tan\u00e0na ary ny zavamaniry tamin\u2019ny tany.",
        "26": "Ary ny vadin\u2019i Lota izay tao aoriany, dia niherika ka lasa vongan-tsira mitsangana.",
        "27": "Ary i Abrahama nandeha vao maraina nankeny amin\u2019ilay toerana nijoroany teo anatrehan\u2019i Jehovah.",
        "28": "Dia nitazana an\u2019i Sodoma sy Gomora ary ilay faritra manontolo izy, ka nahita setroka be niakatra avy teo amin\u2019ilay tany, toy ny setroky ny lafaoro fandoroana biriky.",
        "29": "Ary rehefa nandrava an\u2019ireo tan\u00e0na tao amin\u2019ilay faritra Andriamanitra, dia tsaroany i Abrahama, ka nataony izay hamoahana an\u2019i Lota tsy hiharan\u2019ilay fandravana, tamin\u2019izy nandrava an\u2019ireo tan\u00e0na tao amin\u2019ilay faritra nonenan\u2019i Lota.",
        "30": "Ary niakatra avy teo Zoara i Lota taorian\u2019izany, ka nonina teny amin\u2019ny faritra be tendrombohitra niaraka tamin\u2019ny zanany roa vavy, satria natahotra ny hipetraka tao Zoara izy. Koa nipetraka tao anaty lava-bato izy sy ny zanany roa vavy.",
        "31": "Ary hoy ny vavimatoa tamin\u2019ny zandriny vavy: \u201cEfa antitra ity ny raintsika, ary eto amin\u2019ity faritra ity dia tsy misy lehilahy hanao firaisana amintsika araka ny fanaon\u2019ny tany manontolo.",
        "32": "Koa andao hampisotrointsika divay ny raintsika, ary andao isika hanao firaisana aminy, mba tsy ho lany taranaka ny raintsika.\u201d",
        "33": "Koa nampisotroin\u2019izy mirahavavy divay ny rainy, nandritra iny alina iny. Dia niditra ny vavimatoa ka nanao firaisana tamin-drainy, nefa tsy fantatry ny rainy ny fotoana nandrian\u2019ilay zanany na ny nifohazany.",
        "34": "Ary nony ampitson\u2019iny, dia hoy ny vavimatoa tamin\u2019ny zandriny: \u201cEfa nanao firaisana tamin\u2019ny raintsika aho halina. Andao hampisotrointsika divay indray izy anio alina. Dia midira ianao, ka manaova firaisana aminy, mba tsy ho lany taranaka ny raintsika.\u201d",
        "35": "Koa nampisotroin\u2019izy mirahavavy divay imbetsaka ny rainy, nandritra iny alina iny. Dia lasa ilay zandriny ka nanao firaisana tamin-drainy, nefa tsy fantatry ny rainy ny fotoana nandrian\u2019ilay zanany na ny nifohazany.",
        "36": "Ary samy bevohoka tamin-drainy ny zanak\u2019i Lota roa vavy.",
        "37": "Dia tera-dahy ilay vavimatoa, ka nataony hoe Moaba ny anarany. Io no rain\u2019ny Moabita, mandraka androany.",
        "38": "Ary ilay zandriny koa tera-dahy, ka nataony hoe Ben-amy ny anarany. Io no rain\u2019ny taranak\u2019i Amona, mandraka androany."
    },
    "20": {
        "1": "Ary niala teo i Abrahama ka nifindra toby ho any amin\u2019ny tany Negeba. Dia nanorim-ponenana teo anelanelan\u2019i Kadesy sy Sora izy ka nivahiny tao Gerara.",
        "2": "Ary nolazain\u2019i Abrahama foana hoe anabaviny i Saraha vadiny. Koa naniraka olona haka an\u2019i Saraha i Abimeleka mpanjakan\u2019i Gerara.",
        "3": "Dia tonga teo amin\u2019i Abimeleka tao amin\u2019ny nofy Andriamanitra tamin\u2019ny alina, ka niteny hoe: \u201cHo faty ianao noho ny amin\u2019io vehivavy nalainao io. Efa misy tompony mantsy izy, satria vadin\u2019olona.\u201d",
        "4": "Mbola tsy nanao firaisana tamin-dravehivavy anefa i Abimeleka. Koa hoy izy: \u201cJehovah \u00f4, firenena tena marina ve dia hovonoinao?",
        "5": "Tsy ralehilahy ve no efa niteny tamiko hoe: \u2018Anabaviko izy\u2019? Ary tsy ravehivavy koa ve no efa niteny hoe: \u2018Anadahiko izy\u2019? Koa tamin\u2019ny fo madio sy tamim-pahatsorana no nanaovako izao.\u201d",
        "6": "Ary niteny taminy tao amin\u2019ny nofy Andriamanitra hoe: \u201cIzaho koa mahafantatra fa tamin\u2019ny fo madio no nanaovanao izao, ka nosakanako tsy hanota amiko ianao. Koa izany no tsy namelako anao hikasika azy.",
        "7": "Avereno ny vadin-dralehilahy, satria mpaminany izy. Ary hitalaho ho anao izy, dia tsy ho faty ianao. Fa raha tsy averinao kosa ravehivavy, dia aoka ho fantatrao fa ho faty tokoa ianao sy izay rehetra ao an-tranonao.\u201d",
        "8": "Koa nifoha maraina i Abimeleka ka niantso ny mpanompony rehetra, ary nilaza izany rehetra izany tamin\u2019izy ireo. Dia natahotra mafy ireo.",
        "9": "Ary niantso an\u2019i Abrahama i Abimeleka, ka niteny taminy hoe: \u201cFa inona ity nataonao taminay, ary inona no fahotana nataoko taminao, no dia nahatonga fahotana lehibe tamiko sy ny fanjakako ianao? Zavatra tsy fanao izao nataonao tamiko izao.\u201d",
        "10": "Ary hoy koa i Abimeleka tamin\u2019i Abrahama: \u201cFa inona no antony nanaovanao izao zavatra izao?\u201d",
        "11": "Dia hoy i Abrahama: \u201cNieritreritra mantsy aho hoe: \u2018Tsy matahotra an\u2019Andriamanitra mihitsy ny olona eto amin\u2019ity toerana ity, ka hovonoiny aho noho ny amin\u2019ny vadiko.\u2019",
        "12": "Anabaviko ihany anefa izy raha ny marina, satria zanaky ny raiko, fa tsy zanaky ny reniko, ka lasa vadiko.",
        "13": "Koa rehefa nasain\u2019Andriamanitra nandeha lavitra ny ankohonan-draiko aho, dia hoy aho tamin\u2019ny vadiko: \u2018Izao no hatsaram-panahy feno fitiavana azonao aseho amiko: Any amin\u2019izay toerana rehetra halehantsika, dia lazao hoe: \u201cAnadahiko izy.\u201d\u2019\u201d",
        "14": "Dia naka ondry sy omby sy mpanompolahy ary mpanompovavy i Abimeleka, ka nomeny an\u2019i Abrahama. Naveriny taminy koa i Saraha vadiny.",
        "15": "Ary hoy i Abimeleka: \u201cEo anoloanao ny taniko, ka mahazo monina eny amin\u2019izay tsara eo imasonao ianao.\u201d",
        "16": "Fa hoy kosa izy tamin\u2019i Saraha: \u201cOmeko farantsa volafotsy arivo ny anadahinao. Ho tampi-maso * hiarovana ny lazanao eo anatrehan\u2019izay rehetra miaraka aminao sy ny olona rehetra, izy iny. Koa afa-tsiny \u00e0ry ianao.\u201d",
        "17": "Ary nitalaho tamin\u2019Andriamanitra i Abrahama. Koa nositranin\u2019Andriamanitra i Abimeleka sy ny vadiny ary ny mpanompovaviny, ka afaka niteraka izy ireo.",
        "18": "Efa nataon\u2019i Jehovah mantsy izay hahamomba * ny vehivavy rehetra tao an-tranon\u2019i Abimeleka, noho ny amin\u2019i Saraha vadin\u2019i Abrahama."
    },
    "21": {
        "1": "Ary nitsinjo an\u2019i Saraha i Jehovah araka izay efa nolazainy, ka notanterahin\u2019i Jehovah taminy izay nampanantenainy.",
        "2": "Koa bevohoka i Saraha ka nitera-dahy tamin\u2019i Abrahama, izay efa antitra tamin\u2019izay. Tamin\u2019ilay fotoana voatondro nolazain\u2019Andriamanitra tamin\u2019i Abrahama no nitrangan\u2019izany.",
        "3": "Koa nataon\u2019i Abrahama hoe Isaka ny anaran\u2019ilay zanany, izay naterak\u2019i Saraha taminy.",
        "4": "Ary noforan\u2019i Abrahama i Isaka zanany rehefa feno valo andro, araka izay efa nandidian\u2019Andriamanitra azy.",
        "5": "Zato taona i Abrahama rehefa teraka i Isaka zanany.",
        "6": "Dia hoy i Saraha: \u201cNataon\u2019Andriamanitra izay hihomehezako, ka hiara-mihomehy amiko izay rehetra mandre izany.\u201d",
        "7": "Ary hoy koa izy: \u201cIza moa no nanampo fa hisy hiteny amin\u2019i Abrahama hoe: \u2018Hampinono zaza i Saraha?\u2019 Nitera-dahy taminy ihany anefa aho, amin\u2019izao fahanterany izao.\u201d",
        "8": "Ary nihalehibe ilay zaza ka nosarahi-nono. Koa nanomana fanasambe i Abrahama, tamin\u2019ny andro nampisaraha-nono an\u2019i Isaka.",
        "9": "Ary tsikaritr\u2019i Saraha fa nihomehy naneso an\u2019i Isaka ny zanakalahin\u2019i Hagara Ejipsianina, izay naterany tamin\u2019i Abrahama.",
        "10": "Koa hoy i Saraha tamin\u2019i Abrahama: \u201cRoahy any io mpanompovavy io sy ny zanany, fa tsy hiray lova amin\u2019i Isaka zanako ny zanak\u2019io mpanompovavy io!\u201d",
        "11": "Tena nahasosotra an\u2019i Abrahama anefa izany noho ny amin\u2019ny zanany.",
        "12": "Hoy anefa Andriamanitra tamin\u2019i Abrahama: \u201cAza atao mahasosotra anao izay lazain\u2019i Saraha aminao momba ny zaza sy ny mpanompovavinao. Henoy ny teniny, satria avy amin\u2019i Isaka ilay hantsoina hoe taranakao.",
        "13": "Ary ny zanak\u2019ilay mpanompovavinao dia hataoko lasa firenena, satria zanakao izy.\u201d",
        "14": "Koa nifoha maraina i Abrahama ka naka mofo sy siny hoditra feno rano. Dia nomeny an\u2019i Hagara izany, ka napetrany teo an-tsorony. Ary nomeny azy koa ny zaza, ka nalefany nandeha ravehivavy. Dia lasa i Hagara ka nirenireny tany an-tany efitr\u2019i Beri-sheba.",
        "15": "Tamin\u2019ny farany, dia lany ny rano tao amin\u2019ny siny hoditra. Ary nadabony teo ambanin\u2019ny kirihitra iray ny zaza.",
        "16": "Dia lasa izy nipetraka irery ter\u1ef3 lavidavitra ter\u1ef3, teny amin\u2019ny toerana tokony ho takatry ny zana-tsip\u00ecka, satria hoy izy: \u201cTsy te hahita ny hahafatesan\u2019ny zaza aho.\u201d Koa nipetraka lavidavitra izy, dia nidradradradra nitomany.",
        "17": "Ary ren\u2019Andriamanitra ny feon\u2019ilay zaza. Koa niantso an\u2019i Hagara avy tany an-danitra ny anjelin\u2019Andriamanitra, ka niteny taminy hoe: \u201cFa maninona ianao, ry Hagara? Aza matahotra, fa Andriamanitra efa nihaino ny feon\u2019ny zaza er\u1ef3 amin\u2019ny misy azy er\u1ef3.",
        "18": "Mitsang\u00e0na, ary areno ny zaza ka haz\u00f2ny, fa hataoko firenena lehibe izy.\u201d",
        "19": "Dia nampahiratin\u2019Andriamanitra ny mason\u2019i Hagara ka nahita lavadrano izy. Ary lasa izy nameno rano ny siny hoditra, ka nampisotro rano an\u2019ilay zaza.",
        "20": "Ary nomban\u2019Andriamanitra foana ilay zaza, ary nihalehibe. Dia nipetraka tany an-tany efitra izy, ary lasa mpandefa zana-tsip\u00ecka.",
        "21": "Nanorim-ponenana tany an-tany efitr\u2019i Parana izy, ary nakan-dreniny vady avy any Ejipta.",
        "22": "Tamin\u2019izany fotoana izany, dia hoy i Abimeleka sy Pikola lehiben\u2019ny tafiny, tamin\u2019i Abrahama: \u201cMomba anao Andriamanitra amin\u2019izay rehetra ataonao.",
        "23": "Koa aoka ianao hianiana amiko eto, ka hianiana amin\u2019ny anaran\u2019Andriamanitra fa tsy hamitaka ahy sy ny zanako ary ny taranako. Tsy niovaova ny fitiavana nasehoko taminao, ka aoka mba ho toy izany koa no hataonao amiko sy amin\u2019ny tany ivahinianao.\u201d",
        "24": "Dia hoy i Abrahama: \u201cHianiana aho.\u201d",
        "25": "Ary nanome tsiny mafy an\u2019i Abimeleka i Abrahama, noho ny amin\u2019ny lavadrano nalain\u2019ny mpanompon\u2019i Abimeleka an-keriny.",
        "26": "Dia hoy i Abimeleka: \u201cTsy fantatro izay nanao izany, ary ianao koa mbola tsy niteny izany tamiko. Izaho koa tsy nandre izany raha tsy vao izao.\u201d",
        "27": "Ary i Abrahama naka ondry sy omby, ka nomeny an\u2019i Abimeleka. Dia nanao fifanekena izy roa lahy.",
        "28": "Ary nanokana ondrivavy kely fito avy tamin\u2019ny andian\u2019ondry i Abrahama.",
        "29": "Dia hoy i Abimeleka taminy: \u201cHataonao inona ireto ondrivavy kely fito natokanao ireto?\u201d",
        "30": "Dia hoy izy: \u201cRaiso ireto ondrivavy kely fito avy amiko ireto, ho vavolombelona fa izaho no nihady ity lavadrano ity.\u201d",
        "31": "Izany no antony niantsoany an\u2019ilay toerana hoe Beri-sheba, satria teo izy roa lahy no nianiana.",
        "32": "Koa nanao fifanekena tao Beri-sheba izy ireo. Dia niainga i Abimeleka sy Pikola lehiben\u2019ny tafiny, ka niverina tany amin\u2019ny tanin\u2019ny Filistinina.",
        "33": "Ary namboly hazo tamariska tao Beri-sheba i Abrahama, ka tao no niantsoany ny anaran\u2019i Jehovah, ilay Andriamanitra mandrakizay.",
        "34": "Ary mbola nivahiny andro maro teo amin\u2019ny tanin\u2019ny Filistinina i Abrahama."
    },
    "22": {
        "1": "Tat\u1ef3 aoriana dia nizaha toetra an\u2019i Abrahama Andriamanitra, ka niteny taminy hoe: \u201cRy Abrahama!\u201d Dia hoy izy: \u201cInt\u1ef3 aho!\u201d",
        "2": "Ary hoy Andriamanitra: \u201cEnto, azafady, i Isaka zanakao, ilay lahitokanao izay tena tianao, ka mankanesa any amin\u2019ny tany Moria. Ary atolory ho fanatitra dorana izy rehefa any, eo amin\u2019ny tendrombohitra iray holazaiko anao.\u201d",
        "3": "Koa nifoha maraina i Abrahama ka nanisy lasely ny ampondrany, ary nentiny niaraka taminy ny mpanompony roa lahy sy Isaka zanany. Ary namaky kitay ho an\u2019ny fanatitra dorana izy, ary avy eo dia niainga nankany amin\u2019ilay toerana nolazain\u2019Andriamanitra taminy.",
        "4": "Ary efa tamin\u2019ny andro fahatelo i Abrahama vao nahatazana ilay toerana avy lavitra, tamin\u2019izy nanopy ny masony.",
        "5": "Koa hoy i Abrahama tamin\u2019ny mpanompony: \u201cMijan\u00f2na eto ianareo, miaraka amin\u2019ny ampondra, fa izaho sy ny zaza handeha ho er\u1ef3, mba hiankohoka eo anatrehan\u2019Andriamanitra. Ary hiverina eto aminareo ihany izahay avy eo.\u201d",
        "6": "Dia nalain\u2019i Abrahama ny kitay ho an\u2019ny fanatitra dorana ka nasainy nentin\u2019i Isaka zanany. Ary nentin\u2019i Abrahama ny afo sy ny antsin-kena, ka niara-nandeha izy mianaka.",
        "7": "Ary hoy i Isaka tamin\u2019i Abrahama rainy: \u201cDada \u00f4!\u201d Dia hoy izy: \u201cInt\u1ef3 aho, anaka!\u201d Ary hoy i Isaka: \u201cEfa ireto ny afo sy ny kitay, fa aiza kosa izay ondry hatao fanatitra dorana?\u201d",
        "8": "Dia hoy i Abrahama: \u201cAndriamanitra ihany, anaka, no hanome ny ondry hatao fanatitra dorana hatolotra azy.\u201d Ary nanohy ny diany izy mianaka.",
        "9": "Farany dia tonga teo amin\u2019ilay toerana nolazain\u2019Andriamanitra taminy izy mianaka. Ary nanorina alitara teo i Abrahama ka nandahatra ny kitay. Dia nafatony ny tongotra aman-tanan\u2019i Isaka zanany. Ary nataony teo ambonin\u2019ny alitara izy, teo ambonin\u2019ny kitay.",
        "10": "Dia naninjitra ny tanany i Abrahama ka nandray ny antsin-kena mba hamonoana ny zanany.",
        "11": "Niantso azy avy tany an-danitra anefa ilay anjelin\u2019i Jehovah, nanao hoe: \u201cRy Abrahama! Ry Abrahama!\u201d Dia hoy izy: \u201cInt\u1ef3 aho!\u201d",
        "12": "Ary hoy ilay anjely: \u201cAza maninjitra ny tananao hamely ny zaza, ary aza manao na inona na inona aminy mihitsy. Fa fantatro tokoa izao fa matahotra an\u2019Andriamanitra ianao, satria nafoinao ho ahy ny zanakao, ilay lahitokanao.\u201d",
        "13": "Tamin\u2019izay dia nanopy ny masony i Abrahama ka nahita ondrilahy tsy dia lavitra teo, ary voasaringotry ny kirihitrala ny tandrok\u2019ilay ondry. Dia nalain\u2019i Abrahama ilay ondry, ka natolony ho fanatitra dorana ho solon-janany.",
        "14": "Ary nataon\u2019i Abrahama hoe Jehovah-jire ny anaran\u2019ilay toerana. Izany no nahatonga an\u2019ilay fiteny mahazatra ankehitriny hoe: \u201cAny an-tendrombohitr\u2019i Jehovah no hanomezana izany.\u201d",
        "15": "Ary niantso an\u2019i Abrahama fanindroany avy tany an-danitra ilay anjelin\u2019i Jehovah,",
        "16": "nanao hoe: \u201c\u2018Mianiana amin\u2019ny tenako aho\u2019, hoy i Jehovah, \u2018fa noho ianao nanao izao zavatra izao ka nahafoy ny zanakao, ilay lahitokanao,",
        "17": "dia hitahy anao tokoa aho, ka tena hataoko maro ny taranakao, eny, ho tahaka ny kintana eny amin\u2019ny lanitra sy ny fasika eny amoron-dranomasina. Ary ny taranakao hahazo ny vavahadin\u2019ny fahavalony.",
        "18": "Ary ny firenena rehetra eny ambonin\u2019ny tany dia hanao izay hahazoany fitahiana amin\u2019ny alalan\u2019ny taranakao, satria nihaino ny teniko ianao.\u2019\u201d",
        "19": "Avy eo dia niverina nankeny amin\u2019ny mpanompony i Abrahama. Ary niainga izy ireo ka niara-nankany Beri-sheba. Dia nitoetra tao Beri-sheba i Abrahama.",
        "20": "Taorian\u2019izany, dia nisy nilaza tamin\u2019i Abrahama hoe: \u201cI Milka koa efa nitera-dahy tamin\u2019i Nahora rahalahinao,",
        "21": "dia i Oza lahimatoa sy Boza rahalahiny sy Kemoela rain\u2019i Arama,",
        "22": "sy Kaseda sy Hazo sy Pildasy sy Jidlafa ary Betoela.\u201d",
        "23": "Ary i Betoela niteraka an\u2019i Rebeka. Ireo valo ireo no naterak\u2019i Milka tamin\u2019i Nahora, rahalahin\u2019i Abrahama.",
        "24": "Ary nanana vadikely koa i Nahora: Reoma no anarany. Ary niteraka an\u2019i Teba sy Gahama sy Tahasy ary Maka i Reoma."
    },
    "23": {
        "1": "Ary fito amby roapolo amby zato taona ny andro niainan\u2019i Saraha. Izany no taona niainany.",
        "2": "Ary i Saraha maty tao Kiriata-arba, izany hoe Hebrona, any amin\u2019ny tany Kanana. Ary niditra i Abrahama mba haneho ny alahelony an\u2019i Saraha sy hitomany azy.",
        "3": "Dia niala teo anatrehan\u2019ny maty izy nony avy eo ka niteny tamin\u2019ny taranak\u2019i Heta hoe:",
        "4": "\u201cVahiny sy mpiavy eto aminareo aho. Koa omeo toerana azoko andevenana eto aminareo aho, mba handevenako ny vadiko tsy ho eto anatrehako.\u201d",
        "5": "Dia namaly an\u2019i Abrahama ny taranak\u2019i Heta hoe:",
        "6": "\u201cMihainoa anay, tompoko: Voatendrin\u2019Andriamanitra ho mpiadidy eto aminay ianao. Koa izay toeram-pandevenana tsara indrindra eto aminay no andeveno ny vadinao. Tsy hisy aminay handa tsy hanome anao ny toeram-pandevenany, ka hanakana anao tsy handevina ny vadinao.\u201d",
        "7": "Ary i Abrahama niankohoka teo anatrehan\u2019ny tompon-tany, dia ny taranak\u2019i Heta,",
        "8": "ka niteny hoe: \u201cRaha ekenareo ny handevenako ny vadiko tsy ho eto anatrehako, dia henoy aho, ary iangavio i Efrona zanak\u2019i Zohara",
        "9": "mba hanome ahy ny lava-batony ao Makpela, izay eo amin\u2019ny sisin\u2019ny sahany. Aoka homeny ahy eto anatrehanareo izany, araka izay habetsahan\u2019ny volafotsy tokony ho vidiny, mba hahazoako toeram-pandevenana.\u201d",
        "10": "Ary i Efrona nipetraka teo, niaraka tamin\u2019ny taranak\u2019i Heta. Koa namaly an\u2019i Abrahama i Efrona Hetita, teo anatrehan\u2019ny taranak\u2019i Heta sy izay rehetra niditra teo am-bavahadin\u2019ny tan\u00e0na, nanao hoe:",
        "11": "\u201cTsia, tompoko, fa henoy aho: Omeko anao tokoa ilay saha, ary omeko anao koa ilay lava-bato ao. Eto imason\u2019ny zanaky ny fireneko no anomezako izany anao. Koa aleveno ny vadinao.\u201d",
        "12": "Dia niankohoka teo anatrehan\u2019ny tompon-tany i Abrahama,",
        "13": "ka niteny tamin\u2019i Efrona teo anatrehan\u2019izy ireo, hoe: \u201cManinona moa raha...? Henoy aho: Homeko anao ny volafotsy vidin\u2019ilay saha. Koa raiso avy amiko izany, mba handevenako ny vadiko.\u201d",
        "14": "Ary namaly an\u2019i Abrahama i Efrona hoe:",
        "15": "\u201cMihainoa ahy, tompoko: Tany mitentina sekely volafotsy efajato io, nefa misy dikany inona moa izany vidiny izany eo amintsika? Koa aleveno ny vadinao.\u201d",
        "16": "Dia nihaino an\u2019i Efrona i Abrahama ka nolanjainy ho an\u2019i Efrona ny volafotsy, araka izay efa nolazainy teo anatrehan\u2019ny taranak\u2019i Heta. Sekely volafotsy efajato izany, araka ny lanja fampiasan\u2019ny mpivarotra.",
        "17": "Koa ny sahan\u2019i Efrona tao Makpela izay tandrifin\u2019i Mamre, izany hoe ilay saha sy ilay lava-bato tao ary ny hazo rehetra efa teo, izay tao anatin\u2019ny faritr\u2019ilay saha, dia nekena ara-dal\u00e0na",
        "18": "ho fananan\u2019i Abrahama, novidiny teo imason\u2019ny taranak\u2019i Heta, eny, teo imason\u2019izay rehetra niditra teo am-bavahadin\u2019ny tan\u00e0na.",
        "19": "Ary i Abrahama nandevina an\u2019i Saraha vadiny tao amin\u2019ilay lava-bato teo amin\u2019ny saha tao Makpela tandrifin\u2019i Mamre, izany hoe tao Hebrona, any Kanana.",
        "20": "Koa nomen\u2019ny taranak\u2019i Heta an\u2019i Abrahama ilay saha sy ilay lava-bato tao, mba hataony toeram-pandevenana."
    },
    "24": {
        "1": "Ary efa antitra sady nandroso taona i Abrahama. Ary i Jehovah efa nitahy azy tamin\u2019ny zava-drehetra.",
        "2": "Dia hoy i Abrahama tamin\u2019ny mpanompony, izay zokiny indrindra tao amin\u2019ny ankohonany sady niandraikitra ny fananany rehetra: \u201cMba ataovy ato ambany feko ny tananao, azafady!",
        "3": "Fa mampianiana anao amin\u2019ny anaran\u2019i Jehovah Andriamanitry ny lanitra sy ny tany aho, mba tsy haka vady ho an-janako avy amin\u2019ny zanakavavin\u2019ny Kananita izay miara-monina amiko.",
        "4": "Fa ho any amin\u2019ny taniko sy ny havako kosa ianao, ka haka vady ho an\u2019i Isaka zanako.\u201d",
        "5": "Hoy anefa ilay mpanompo taminy: \u201cAhoana raha tsy te hiaraka amiko ho at\u1ef3 amin\u2019ity tany ity ravehivavy? Tokony hoentiko miverina any amin\u2019ilay tany nialanao ve ny zanakao?\u201d",
        "6": "Dia hoy i Abrahama taminy: \u201cTandremo sao hoentinao miverina any ny zanako.",
        "7": "Efa naka ahy avy tany amin\u2019ny ankohonan-draiko sy ny tanin\u2019ny havako i Jehovah Andriamanitry ny lanitra, ka nianiana tamiko hoe: \u2018Ny taranakao no homeko ity tany ity.\u2019 Koa haniraka ny anjeliny eo alohanao izy, ka any no hakanao vady ho an-janako.",
        "8": "Raha tsy te hiaraka aminao kosa ravehivavy, dia ho afaka amin\u2019izao fianianana nataonao tamiko izao ianao. Fa izao fotsiny: Aza entinao miverina any ny zanako.\u201d",
        "9": "Dia nataon\u2019ilay mpanompo tao ambany fen\u2019i Abrahama tompony ny tanany, ka nianiana taminy ny amin\u2019izany izy.",
        "10": "Koa naka rameva folo tamin\u2019ny ramevan\u2019ny tompony ilay mpanompo. Ary nakany avokoa ny karazan-java-tsoa rehetra nananan\u2019ny tompony ka nentiny. Dia niainga ho any Mezopotamia izy, ho any amin\u2019ny tan\u00e0nan\u2019i Nahora.",
        "11": "Tamin\u2019ny farany, dia nampandohalehiny teo ivelan\u2019ny tan\u00e0na, teo anilan\u2019ny lavadrano iray, ny rameva. Efa ho takariva tamin\u2019izay, tokony ho tamin\u2019ny fotoana fivoahan\u2019ny vehivavy hantsaka rano.",
        "12": "Dia hoy izy: \u201cRy Jehovah, Andriamanitr\u2019i Abrahama tompoko \u00f4! Mba ataovy re izay hitrangan\u2019izao zavatra izao eto anatrehako anio e, ka manehoa hatsaram-panahy feno fitiavana amin\u2019i Abrahama tompoko:",
        "13": "Eto anilan\u2019ny loharano aho izao, ary mivoaka hantsaka ny zanakavavin\u2019ny olona ao an-tan\u00e0na.",
        "14": "Koa izay tovovavy hilazako hoe: \u2018Mba ampidino kely ny sininao hisotroako\u2019, ka hilaza hoe: \u2018Misotroa, ary hanome rano ho an\u2019ny ramevanao koa aho\u2019, dia izy no aoka hotendrenao ho an\u2019i Isaka mpanomponao. Dia izany no hahafantarako fa tsy miovaova ny fitiavana asehonao amin\u2019ny tompoko.\u201d",
        "15": "Raha mbola tsy tapitra akory ny teniny, dia iny fa nivoaka i Rebeka izay naterak\u2019i Betoela zanakalahin\u2019i Milka, vadin\u2019i Nahora rahalahin\u2019i Abrahama. Ary i Rebeka nitondra ny sininy teny an-tsorony.",
        "16": "Tena tsara tarehy ilay tovovavy sady virjiny, ary mbola tsy nisy lehilahy nanao firaisana taminy. Ary nidina nankeo an-doharano izy ka nameno ny sininy, dia niakatra.",
        "17": "Dia nihazakazaka nitsena azy avy hatrany ilay mpanompo, ka niteny hoe: \u201cMba omeo rano kely amin\u2019ny sininao aho hosotroiko!\u201d",
        "18": "Ary hoy razazavavy: \u201cMisotroa \u00e0ry, tompoko.\u201d Dia nampidininy haingana teo an-tanany ny sininy, ka nomeny rano ralehilahy hosotroiny.",
        "19": "Rehefa avy nanome rano azy razazavavy, dia hoy izy: \u201cHantsaka ho an\u2019ny ramevanao koa aho, mandra-pisotron\u2019izy rehetra.\u201d",
        "20": "Koa nararany haingana tao anaty tavin-drano fampisotroam-biby ny rano rehetra tao anaty sininy. Ary niverimberina nihazakazaka nankeo amin\u2019ny lavadrano izy, ka nantsaka tsy an-kiato ho an\u2019ny rameva rehetra.",
        "21": "Nandritra izany fotoana izany, dia nibanjina azy ralehilahy sady gaga. Ary tsy niteny mihitsy izy mba hahafantarany raha nambinin\u2019i Jehovah ny diany, na tsia.",
        "22": "Koa rehefa avy nisotro rano ny rameva, dia nalain-dralehilahy ny kavin\u2019orona volamena iray nilanja antsasa-tsekely, * mbamin\u2019ny brasele roa nilanja sekely volamena folo, hatao amin\u2019ny tanan\u2019ilay tovovavy.",
        "23": "Ary hoy izy: \u201cZanak\u2019iza moa ianao? Mba azonao lazaina amiko ve? Ary misy azonay atoriana ve ao an-tranon-drainao?\u201d",
        "24": "Dia hoy razazavavy taminy: \u201cZanakavavin\u2019i Betoela aho, dia i Betoela zanakalahin\u2019i Milka, naterany tamin\u2019i Nahora.\u201d",
        "25": "Ary hoy koa izy: \u201cMisy mololo ao aminay, ary misy sakafom-biby betsaka sy toerana hatoriana.\u201d",
        "26": "Koa niondrika sy niankohoka teo anatrehan\u2019i Jehovah ralehilahy,",
        "27": "ka niteny hoe: \u201cHisaorana anie i Jehovah, Andriamanitr\u2019i Abrahama tompoko, fa naneho hatsaram-panahy feno fitiavana tamin\u2019ny tompoko foana izy, sady tsy nivadika taminy mihitsy! Rehefa teny an-dalana aho, dia notarihin\u2019i Jehovah ho at\u1ef3 an-tranon\u2019ny rahalahin\u2019ny tompoko.\u201d",
        "28": "Ary nihazakazaka nilaza izany tamin\u2019ny ankohonan-dreniny razazavavy.",
        "29": "Ary i Rebeka nanana anadahy: Labana no anarany. Ary i Labana nihazakazaka nankeny amin-dralehilahy teny ivelany, teo an-doharano.",
        "30": "Hitany mantsy ny kavina teny amin\u2019ny oron\u2019ny anabaviny sy ny brasele teny an-tanany, sady efa reny izay nolazain\u2019i Rebeka anabaviny hoe: \u201cIzany no nolazain-dralehilahy tamiko.\u201d Dia nankeo amin-dralehilahy izy, ka io fa mbola nijoro teo anilan\u2019ny rameva, teo an-doharano, ralehilahy.",
        "31": "Koa niteny avy hatrany i Labana hoe: \u201cAvia, ry ilay notahin\u2019i Jehovah. Nahoana no mijanona at\u1ef3 ivelany ianao, nefa izaho efa nanomana ny trano sy izay itoeran\u2019ny rameva?\u201d",
        "32": "Dia niditra tao an-trano ralehilahy. Ary namaha ny entana teo amin\u2019ny rameva i Labana, ka nanome mololo sy sakafo ho an\u2019ny rameva, ary nanome rano ho an-dralehilahy sy ny olona niaraka taminy mba hanasany tongotra.",
        "33": "Dia naroso teo anoloan-dralehilahy ny sakafo, nefa hoy izy: \u201cTsy hihinana aho raha tsy efa voalazako ny anton-diako.\u201d Dia hoy izy: \u201cLazao \u00e0ry!\u201d",
        "34": "Ary hoy ralehilahy: \u201cMpanompon\u2019i Abrahama aho.",
        "35": "Ary i Jehovah efa nandrotsaka fitahiana be dia be tamin\u2019ny tompoko, satria mampanan-karena azy foana izy, sady manome azy ondry sy omby sy volafotsy sy volamena sy mpanompolahy sy mpanompovavy sy rameva ary ampondra.",
        "36": "Ary nitera-dahy tamin\u2019ny tompoko i Saraha vadiny, na efa antitra aza. Ary homen\u2019ny tompoko ho an-janany izay rehetra ananany.",
        "37": "Koa nampianiana ahy ny tompoko, ka niteny hoe: \u2018Aza maka vady ho an-janako avy amin\u2019ny zanakavavin\u2019ny Kananita izay tompon\u2019ny tany onenako.",
        "38": "Fa ho any amin\u2019ny ankohonan-draiko sy ny fianakaviako kosa ianao, ka haka vady ho an-janako.\u2019",
        "39": "Hoy anefa aho tamin\u2019ny tompoko: \u2018Ahoana raha tsy te hiaraka amiko ravehivavy?\u2019",
        "40": "Dia hoy izy tamiko: \u2018Haniraka ny anjeliny homba anao anie i Jehovah, ka hanambina ny dianao, satria eo anatrehany no andehanako! Ary haka vady ho an-janako avy amin\u2019ny fianakaviako sy ny ankohonan-draiko ianao.",
        "41": "Dia ho afaka adidy amiko ianao ka ho afaka amin\u2019ilay fianiananao, rehefa tonga any amin\u2019ny fianakaviako. Ary raha tsy omeny anao ravehivavy, dia ho afaka adidy amiko ianao ka ho afaka amin\u2019ilay fianiananao.\u2019",
        "42": "\u201cKoa rehefa tonga teo an-doharano aho androany, dia hoy aho: \u2018Ry Jehovah, Andriamanitr\u2019i Abrahama tompoko \u00f4, raha tena ambininao tokoa ny diako, dia izao no aoka hitranga:",
        "43": "Raha mijoro eto an-doharano aho, dia izay zazavavy mivoaka hantsaka ka hilazako hoe: \u201cMba avelao aho hisotro rano kely avy amin\u2019ny sininao\u201d,",
        "44": "ary hiteny amiko hoe: \u201cMisotroa, ary hantsaka ho an\u2019ny ramevanao koa aho\u201d, dia izy no vehivavy voatendrin\u2019i Jehovah ho an\u2019ny zanaky ny tompoko.\u2019",
        "45": "\u201cRaha mbola niteny izany anakampo aho, dia iny fa nivoaka i Rebeka nitondra ny sininy teny an-tsorony. Ary nidina nankeo an-doharano izy, ka nantsaka. Ary hoy aho taminy: \u2018Mba omeo rano kely aho hosotroiko!\u2019",
        "46": "Dia nampidininy haingana avy teny an-tsorony ny sininy, ka hoy izy: \u2018Misotroa, ary hanome rano ho an\u2019ny ramevanao koa aho.\u2019 Koa nisotro aho, ary nomeny rano koa ny rameva.",
        "47": "Avy eo dia nanontaniako izy hoe: \u2018Zanak\u2019iza moa ianao?\u2019 Dia hoy izy: \u2018Zanakavavin\u2019i Betoela aho, dia i Betoela zanakalahin\u2019i Nahora, naterak\u2019i Milka taminy.\u2019 Koa nataoko teo amin\u2019ny orony ilay kavin\u2019orona, ary teo amin\u2019ny tanany ireo brasele.",
        "48": "Ary niondrika sy niankohoka teo anatrehan\u2019i Jehovah aho, ka nisaotra an\u2019i Jehovah, Andriamanitr\u2019i Abrahama tompoko, izay nitarika ahy tamin\u2019ny lalana tokony halehako, mba haka ny zanakavavin\u2019ny rahalahin\u2019ny tompoko ho an-janany.",
        "49": "Koa raha maneho hatsaram-panahy feno fitiavana amin\u2019ny tompoko ianareo, ary asehonareo aminy koa fa azony itokisana ianareo, dia lazao amiko. Fa raha tsy izany kosa, dia lazao amiko, mba hiviliako hiankavanana na hiankavia.\u201d",
        "50": "Ary hoy ny navalin\u2019i Labana sy Betoela: \u201cAvy tamin\u2019i Jehovah izao zavatra izao. Ary tsy afaka hilaza aminao izahay hoe eny na tsia.",
        "51": "Io anatrehanao io i Rebeka. Ento izy ka mandehana, ary aoka izy ho vadin\u2019ny zanaky ny tomponao, araka izay nolazain\u2019i Jehovah.\u201d",
        "52": "Raha vao nandre izany tenin\u2019izy ireo izany ilay mpanompon\u2019i Abrahama, dia niankohoka tamin\u2019ny tany teo anatrehan\u2019i Jehovah.",
        "53": "Ary namoaka zavatra vita tamin\u2019ny volafotsy sy zavatra vita tamin\u2019ny volamena ary akanjo ilay mpanompo, ka nomeny an\u2019i Rebeka. Ary nomeny zava-tsarobidy koa ny anadahiny sy ny reniny.",
        "54": "Avy eo dia nihinana sy nisotro izy sy ny olona niaraka taminy. Dia natory tao izy ireo, ary nifoha nony maraina. Ary hoy ralehilahy: \u201cAlefaso ho any amin\u2019ny tompoko aho.\u201d",
        "55": "Dia hoy ny anadahin\u2019i Rebeka sy ny reniny: \u201cAoka razazavavy hijanona eto aminay folo andro, fara fahakeliny. Aorian\u2019izay, dia afaka mandeha izy.\u201d",
        "56": "Fa hoy ralehilahy tamin\u2019izy ireo: \u201cAza sakananareo tsy handeha aho, fa efa nambinin\u2019i Jehovah ny diako. Alefaso ho any amin\u2019ny tompoko aho.\u201d",
        "57": "Koa hoy ireo: \u201cAndao hantsoina razazavavy mba hanontaniana ny heviny.\u201d",
        "58": "Ary niantso an\u2019i Rebeka izy ireo ka niteny taminy hoe: \u201cHandeha hiaraka amin\u2019io lehilahy io ve ianao?\u201d Dia hoy izy: \u201cVonona handeha aho.\u201d",
        "59": "Koa nalefan\u2019izy ireo i Rebeka anabaviny, sy ilay nampinono azy taloha, ary ilay mpanompon\u2019i Abrahama mbamin\u2019ny olona niaraka taminy.",
        "60": "Ary nitso-drano an\u2019i Rebeka izy ireo hoe: \u201cRy anabavinay \u00f4, ho tonga an\u2019alinalina inarivoarivo anie ianao, ary aoka ho azon\u2019ny taranakao ny vavahadin\u2019izay mankahala azy!\u201d",
        "61": "Taorian\u2019izany, dia niainga i Rebeka sy ireo mpanompovaviny, ka nitaingina rameva ary nanaraka an-dralehilahy. Ary nitondra an\u2019i Rebeka ilay mpanompo ka lasa nandeha.",
        "62": "Ary i Isaka niverina avy tany amin\u2019ny lalana mankany Bera-lahai-roy, satria nipetraka tao amin\u2019ny tany Negeba izy.",
        "63": "Ary nivoaka mba hisaintsaina tany an-tsaha izy, rehefa harivariva ny andro. Dia nanopy ny masony izy ka nijery, ary indreny nisy rameva nanatona!",
        "64": "Ary nanopy ny masony i Rebeka ka nahita an\u2019i Isaka, dia nidina avy teo amin\u2019ny rameva.",
        "65": "Ary hoy izy tamin\u2019ilay mpanompo: \u201cFa iza iny lehilahy mandeha eny an-tsaha mitsena antsika iny?\u201d Dia hoy ilay mpanompo: \u201cNy tompoko iny.\u201d Ary naka saron-doha i Rebeka ka nosaronany ny lohany.",
        "66": "Ary notantarain\u2019ilay mpanompo tamin\u2019i Isaka daholo ny zava-drehetra nataony.",
        "67": "Ary i Rebeka nentin\u2019i Isaka nankao an-tranolain\u2019i Saraha reniny. Dia nalainy i Rebeka ka lasa vadiny. Koa raiki-pitia taminy i Isaka, ary nionona tamin\u2019ny nahafatesan-dreniny izy."
    },
    "25": {
        "1": "Ary i Abrahama naka vady indray: Ketora no anarany.",
        "2": "Ary ireto avy no naterany tamin\u2019i Abrahama: Zimrana sy Joksana sy Medana sy Midianina sy Jisbaka ary Soaha.",
        "3": "Ary i Joksana niteraka an\u2019i Sheba sy Dedana. Ary ny zanakalahin\u2019i Dedana dia i Asorima sy Letosima ary Leomima.",
        "4": "Ary ny zanakalahin\u2019i Midianina dia i Efaha sy Efera sy Hanoka sy Abida ary Eldaha. Ireo rehetra ireo no taranak\u2019i Ketora.",
        "5": "Tat\u1ef3 aoriana, dia nomen\u2019i Abrahama an\u2019i Isaka ny fananany rehetra,",
        "6": "fa fanomezana kosa no nomeny an\u2019ireo zanany lahy hafa nateraky ny vadikeliny. Koa dieny mbola velona izy, dia nasainy niala teo amin\u2019i Isaka zanany ireo, ho any amin\u2019ny tany Atsinanana.",
        "7": "Ary dimy amby fitopolo amby zato taona no andro niainan\u2019i Abrahama,",
        "8": "dia niala aina izy ka maty, rehefa tratrantitra, sady ela niainana sy afa-po. Ary nangonina any amin\u2019ny razany izy.",
        "9": "Ary i Isaka sy Ismaela zanany nandevina azy tao amin\u2019ny lava-bato tao Makpela, tao amin\u2019ny sahan\u2019i Efrona zanak\u2019i Zohara Hetita, dia ilay saha tandrifin\u2019i Mamre,",
        "10": "izay novidin\u2019i Abrahama tamin\u2019ny taranak\u2019i Heta. Tao no nandevenana an\u2019i Abrahama sy Saraha vadiny.",
        "11": "Ary mbola notahin\u2019Andriamanitra i Isaka zanany, taorian\u2019ny nahafatesan\u2019i Abrahama. Ary nonina teny akaikin\u2019i Bera-lahai-roy i Isaka.",
        "12": "Ary izao no tantaran\u2019i Ismaela zanakalahin\u2019i Abrahama, izay naterak\u2019i Hagara Ejipsianina mpanompovavin\u2019i Saraha:",
        "13": "Izao no anaran\u2019ny zanakalahin\u2019i Ismaela, araka ny anarany avy sy araka izay nipoiran\u2019ny fianakaviany avy: Nebaiota no lahimatoan\u2019i Ismaela, ary nanarakaraka azy i Kedara sy Adbela sy Mibsama",
        "14": "sy Misma sy Doma sy Masa",
        "15": "sy Hadada sy Tema sy Jetora sy Nafisy ary Kedema.",
        "16": "Ireo no zanakalahin\u2019i Ismaela, ary ireo no anarany araka ny tan\u00e0nany avy sy ny tobiny mifefy vato. Samy mpiadidy avokoa izy roa ambin\u2019ny folo lahy ireo, araka ny fokony avy.",
        "17": "Ary fito amby telopolo amby zato taona no andro niainan\u2019i Ismaela, dia niala aina izy ka maty. Ary nangonina any amin\u2019ny razany izy.",
        "18": "Ary ny zanany dia nonina tany amin\u2019ny faritra rehetra hatrany Havila teny akaikin\u2019i Sora, tandrifin\u2019i Ejipta, ka hatrany Asyria. Tandrifin\u2019ny rahalahiny rehetra no nitoerany.",
        "19": "Ary izao no tantaran\u2019i Isaka zanakalahin\u2019i Abrahama: I Abrahama niteraka an\u2019i Isaka.",
        "20": "Ary efapolo taona i Isaka tamin\u2019izy naka vady an\u2019i Rebeka, zanakavavin\u2019i Betoela Syrianina avy any Padana-arama, sady anabavin\u2019i Labana Syrianina.",
        "21": "Ary nitalaho foana tamin\u2019i Jehovah i Isaka, indrindra fa ho an\u2019ny vadiny, satria momba ravehivavy. Koa nohenoin\u2019i Jehovah ny fitalahoany, ka bevohoka i Rebeka vadiny.",
        "22": "Ary niady ireo zaza tao an-kibony. Dia hoy i Rebeka: \u201cRaha izao no izy, nahoana re aho no mbola velona ihany e?\u201d Ary lasa izy nanontany an\u2019i Jehovah.",
        "23": "Dia hoy i Jehovah taminy: \u201cFirenena roa no ao an-kibonao, ary vahoaka roa no hisaraka avy ao anatinao. Ny vahoaka iray hahery noho ny iray, ary ny zokiny hanompo ny zandriny.\u201d",
        "24": "Rehefa nandeha ny fotoana, dia tonga ny andro tokony hiterahany, ary kambana no tao an-kibony.",
        "25": "Dia nivoaka ny voalohany. Ary mena ny vatany manontolo, toy ny akanjo volom-biby. Koa natao hoe Esao * ny anarany.",
        "26": "Avy eo dia nivoaka koa ny rahalahiny, ary ny tanany nihazona ny voditongotr\u2019i Esao. Koa natao hoe Jakoba * ny anarany. Ary enimpolo taona i Isaka tamin\u2019i Rebeka niteraka azy mirahalahy.",
        "27": "Dia nitombo ireo zazalahy ireo. Ary lasa lehilahy nahay nihaza i Esao, sady mpankeny an-tsaha. Fa i Jakoba kosa lehilahy tsy nanan-tsiny, nipetraka an-tranolay.",
        "28": "Ary i Isaka tia an\u2019i Esao, satria izy nitondra haza hohaniny. Fa i Rebeka kosa tia an\u2019i Jakoba.",
        "29": "Indray mandeha, dia teo am-pandrahoana lantihy i Jakoba no tonga avy tany an-tsaha i Esao sady reraka.",
        "30": "Koa hoy i Esao tamin\u2019i Jakoba: \u201cMba omeo indray mandrapaka amin\u2019io mena io aho! Haingana fa reraka aho! Omeo amin\u2019io mena io aho ho\u2019aho!\u201d Izany no antony nanaovana ny anarany hoe Edoma. *",
        "31": "Dia hoy i Jakoba: \u201cAmidio amiko \u00e0ry aloha ny zonao amin\u2019ny maha lahimatoa anao!\u201d",
        "32": "Ary hoy i Esao: \u201cEfa ho faty ihany aho, koa inona no soa azoko amin\u2019izay zon\u2019ny lahimatoa?\u201d",
        "33": "Fa hoy i Jakoba: \u201cMiani\u00e0na amiko aloha e!\u201d Dia nianiana tamin\u2019i Jakoba i Esao, ka namidiny taminy ny zony amin\u2019ny maha lahimatoa azy.",
        "34": "Ary nomen\u2019i Jakoba mofo sy lantihy izy, ka nihinana sy nisotro. Dia nitsangana izy ka lasa. Toy izany no nanaovan\u2019i Esao tsinontsinona ny zon\u2019ny lahimatoa."
    },
    "26": {
        "1": "Ary nisy mosary teo amin\u2019ilay tany, ankoatra ilay mosary voalohany tamin\u2019ny andron\u2019i Abrahama. Ary i Isaka lasa nankany amin\u2019i Abimeleka mpanjakan\u2019ny Filistinina, tany Gerara.",
        "2": "Ary niseho taminy i Jehovah, ka niteny hoe: \u201cAza midina any Ejipta, fa aoka ianao honina any amin\u2019izay tany hasehoko anao.",
        "3": "Ary aoka ianao hivahiny eto amin\u2019ity tany ity, dia homba anao foana aho ka hitahy anao, satria ianao sy ny taranakao no homeko izao tany rehetra izao. Ary hotanterahiko ny fianianana nataoko tamin\u2019i Abrahama rainao hoe:",
        "4": "\u2018Hataoko maro tahaka ny kintana eny amin\u2019ny lanitra ny taranakao, ary homeko ny taranakao izao tany rehetra izao. Ary ny firenena rehetra eny ambonin\u2019ny tany dia hanao izay hahazoany fitahiana amin\u2019ny alalan\u2019ny taranakao.\u2019",
        "5": "Nihaino ny teniko mantsy i Abrahama ka nanao foana ny adidiny tamiko, sady nitandrina mandrakariva ny didiko sy ny fitsipiko ary ny lal\u00e0ko.\u201d",
        "6": "Koa mbola nonina tao Gerara i Isaka.",
        "7": "Ary nanontany foana momba ny vadiny ireo lehilahy teo an-toerana, nefa hoy izy: \u201cAnabaviko izy\u201d, satria natahotra izy ny hilaza hoe: \u201cVadiko izy.\u201d Hoy mantsy izy: \u201cSao hamono ahy ireo lehilahy eto, noho ny amin\u2019i Rebeka.\u201d Tsara tarehy mantsy ravehivavy.",
        "8": "Ary raha mbola nijanona elaela tao Gerara i Isaka, dia nitazantazana teo am-baravarankely i Abimeleka mpanjakan\u2019ny Filistinina, ka nahita an\u2019i Isaka nisangy an\u2019i Rebeka vadiny.",
        "9": "Dia niantso an\u2019i Isaka avy hatrany i Abimeleka ka niteny hoe: \u201cHay, vadinao izy, ka nahoana ianao no nilaza hoe: \u2018Anabaviko izy\u2019?\u201d Ary hoy i Isaka taminy: \u201cNilaza izany aho, satria natahotra sao ho faty noho ny aminy.\u201d",
        "10": "Fa hoy i Abimeleka: \u201cInona izao nataonao taminay izao? Raha nisy kely foana, dia nanaovan\u2019olona firaisana ny vadinao, ka nahatonga heloka taminay ianao!\u201d",
        "11": "Dia nandidy ny olona rehetra i Abimeleka hoe: \u201cHovonoina ho faty izay mikasika an\u2019ity lehilahy ity sy ny vadiny!\u201d",
        "12": "Taorian\u2019izany, dia nanomboka namafy voa tao amin\u2019izany tany izany i Isaka. Ary nahatratra avo zato heny ny vokatra azony tamin\u2019io taona io, satria notahin\u2019i Jehovah izy.",
        "13": "Koa lasa nanan-karena ralehilahy ka nihanisondrotra ny fiainany, ary nitombo harena hatrany izy ka tonga mpanankarem-be tamin\u2019ny farany.",
        "14": "Dia nanana andian\u2019ondry sy andian\u2019omby ary mpanompo maro be izy, ka nialonan\u2019ny Filistinina.",
        "15": "Ary ny lavadrano rehetra izay efa nohadin\u2019ny mpanompon-drainy tamin\u2019ny andron\u2019i Abrahama rainy, dia efa notampenan\u2019ny Filistinina sy nototofany tany.",
        "16": "Tamin\u2019ny farany, dia hoy i Abimeleka tamin\u2019i Isaka: \u201cMial\u00e0 eto aminay, fa lasa mahery lavitra noho izahay ianao.\u201d",
        "17": "Koa niala tao i Isaka, dia nitoby teo amin\u2019ny lohasaha falehan-driakan\u2019i Gerara, ka nanorim-ponenana teo.",
        "18": "Ary nohadin\u2019i Isaka indray ireo lavadrano efa nohadina tamin\u2019ny andron\u2019i Abrahama rainy, izay efa notampenan\u2019ny Filistinina taorian\u2019ny nahafatesan\u2019i Abrahama. Ary nantsoiny indray tamin\u2019ny anarany avy izy ireny, araka ny niantsoan-drainy azy.",
        "19": "Ary nandavaka teo amin\u2019ilay lohasaha falehan-driaka ny mpanompon\u2019i Isaka, ka nahita lavadrano nisy rano madio.",
        "20": "Nifanditra tamin\u2019ny mpiandry ondrin\u2019i Isaka anefa ny mpiandry ondry tao Gerara, ka nanao hoe: \u201cAnay io rano io!\u201d Koa nataon\u2019i Isaka hoe Eseka ny anaran\u2019ilay lavadrano, satria nifanditra taminy izy ireo.",
        "21": "Ary nandavaka lavadrano hafa indray ny mpanompon\u2019i Isaka, nefa nampifanditra azy ireo koa ilay izy. Koa nataon\u2019i Isaka hoe Sitna ny anaran\u2019izy io.",
        "22": "Tat\u1ef3 aoriana, dia niala teo izy ka nandavaka lavadrano hafa indray. Ary tsy nampifanditra azy ireo intsony ilay izy. Koa nataony hoe Rehobota ny anaran\u2019izy io, fa hoy izy: \u201cSatria efa nanome antsika toerana malalaka i Jehovah, ka nataony maro isika eto an-tany.\u201d",
        "23": "Ary niala teo izy ka niakatra nankany Beri-sheba.",
        "24": "Ary niseho taminy i Jehovah tamin\u2019iny alina iny, ka niteny hoe: \u201cIzaho no Andriamanitr\u2019i Abrahama rainao. Aza matahotra, fa momba anao aho. Ary hitahy anao aho ka hataoko maro ny taranakao, noho ny amin\u2019i Abrahama mpanompoko.\u201d",
        "25": "Koa nanorina alitara teo izy ka niantso ny anaran\u2019i Jehovah, sady nanangana tranolay teo. Ary nandavaka lavadrano teo ny mpanompon\u2019i Isaka.",
        "26": "Tat\u1ef3 aoriana, dia tonga teo aminy avy any Gerara i Abimeleka, niaraka tamin\u2019i Ahozata namany akaiky sy Pikola lehiben\u2019ny tafiny.",
        "27": "Ary hoy i Isaka tamin\u2019izy ireo: \u201cNahoana ianareo no mankat\u1ef3 amiko, nefa ianareo efa nankahala ahy ka nandroaka ahy niala teo aminareo?\u201d",
        "28": "Dia hoy ireo: \u201cHitanay tokoa fa momba anao i Jehovah. Koa hoy izahay: \u2018Andao isika hanao fianianana, dia fianianana ifanaovantsika. Ary andao isika hanao fifanekena",
        "29": "fa tsy hanisy ratsy anay ianao, tahaka ny tsy nikasihanay anao sy tsy nanaovanay afa-tsy izay tsara taminao, ka navelanay handeha soa aman-tsara ianao. Fa ianao ankehitriny no tahin\u2019i Jehovah.\u2019\u201d",
        "30": "Dia nanao sakafo be ho azy ireo i Isaka avy eo, ary nihinana sy nisotro ireo.",
        "31": "Ary nifoha maraina izy ireo ny ampitso, ka nianiana tamin\u2019ny andaniny ny ankilany. Taorian\u2019izay, dia nalefan\u2019i Isaka izy ireo ka lasa soa aman-tsara.",
        "32": "Ary tamin\u2019io andro io, dia tonga ny mpanompon\u2019i Isaka nilaza taminy momba ilay lavadrano nohadin\u2019izy ireo, nanao hoe: \u201cNahita rano izahay!\u201d",
        "33": "Koa nataon\u2019i Isaka hoe Shiba ny anaran\u2019izy io. Izany no antony nanaovana ny anaran\u2019ilay tan\u00e0na hoe Beri-sheba, mandraka androany.",
        "34": "Ary rehefa efapolo taona i Esao, dia nalainy ho vady i Jodita zanakavavin\u2019i Bery Hetita, ary koa Basemata zanakavavin\u2019i Elona Hetita.",
        "35": "Ary nangidy ny fiainan\u2019i Isaka sy Rebeka, noho ny amin\u2019ireny."
    },
    "27": {
        "1": "Ary rehefa antitra i Isaka sady efa nanjavozavo be ny masony ka tsy nahita intsony, dia nantsoiny i Esao lahimatoany, ka hoy izy taminy: \u201cRy Esao zanako \u00f4!\u201d Dia hoy i Esao taminy: \u201cInt\u1ef3 aho!\u201d",
        "2": "Ary hoy i Isaka: \u201cEfa antitra aho, ary tsy fantatro izay andro hahafatesako.",
        "3": "Koa ankehitriny, mba alaivo kely ny fitaovanao, dia ny tranon-jana-tsip\u00eckanao sy ny tsip\u00eckanao, ary mivoaha ho any an-tsaha ka mandehana mihaza ho ahy.",
        "4": "Ary anaovy sakafo matsiro araka ilay tiako aho, dia ento at\u1ef3 amiko hankafizako azy, mba hitsofako rano anao, alohan\u2019ny hahafatesako.\u201d",
        "5": "Ren\u2019i Rebeka anefa ny resak\u2019i Isaka tamin\u2019i Esao zanany. Ary i Esao lasa nankany an-tsaha mba hitady haza ka hitondra izany mody.",
        "6": "Dia hoy i Rebeka tamin\u2019i Jakoba zanany: \u201cVao reko teo ny rainao niteny tamin\u2019i Esao rahalahinao hoe:",
        "7": "\u2018Itondray haza aho, dia anaovy sakafo matsiro hankafizako azy, mba hitsofako rano anao eo anatrehan\u2019i Jehovah, alohan\u2019ny hahafatesako.\u2019",
        "8": "Koa ankehitriny, anaka, henoy izao teny andidiako anao izao:",
        "9": "Mandehana kely any amin\u2019ny ondry aman\u2019osy, ka itondray zanak\u2019osy roa tsara aho hanaovako sakafo matsiro ho an-drainao, araka ilay tiany.",
        "10": "Dia ento any amin-drainao izany hohaniny, mba hitsofany rano anao, alohan\u2019ny hahafatesany.\u201d",
        "11": "Fa hoy i Jakoba tamin\u2019i Rebeka reniny: \u201cI Esao rahalahiko ange voloina e, nefa izaho malamalama hoditra.",
        "12": "Dia ahoana raha mitsapa ahy ny raiko? Ho toy ny olona mpananihany azy aho amin\u2019izay, ka ozona, fa tsy tsodrano, no ho azoko.\u201d",
        "13": "Dia hoy ny reniny: \u201cAoka hihatra amiko ny fanozonana anao, anaka. Henoy fotsiny ny teniko, dia mandehana, ka itondray zanak\u2019osy aho.\u201d",
        "14": "Koa lasa naka zanak\u2019osy izy ka nitondra izany tany amin-dreniny. Ary ny reniny nanao sakafo matsiro araka ilay tian-drainy.",
        "15": "Avy eo dia nalain\u2019i Rebeka ny akanjon\u2019i Esao lahimatoany, dia ny tsara indrindra tao an-trano, ka nampanaoviny an\u2019i Jakoba faralahiny.",
        "16": "Ary ny hoditry ny zanak\u2019osy dia nataony teo amin\u2019ny tanan\u2019i Jakoba sy teo amin\u2019ny faritra tsy misy volo amin\u2019ny vozony.",
        "17": "Dia natolony teo an-tanan\u2019i Jakoba zanany ilay sakafo matsiro sy ny mofo namboariny.",
        "18": "Koa nankao amin-drainy i Jakoba, ka niteny hoe: \u201cDada \u00f4!\u201d Dia hoy i Isaka: \u201cInt\u1ef3 aho! Iza moa ianao, anaka?\u201d",
        "19": "Ary hoy i Jakoba tamin-drainy: \u201cEsao lahimatoanao. Efa nanao izay nolazainao tamiko aho. Koa mba miarena kely, dia mipetraha, ka mihin\u00e0na amin\u2019ny haza nentiko, mba hitsofanao rano ahy.\u201d",
        "20": "Ary hoy i Isaka tamin-janany: \u201cFa ahoana, anaka, no nahitanao haza haingana?\u201d Dia hoy i Jakoba: \u201cSatria nataon\u2019i Jehovah Andriamanitrao tojo ahy ilay izy.\u201d",
        "21": "Ary hoy i Isaka taminy: \u201cMba manat\u00f2na kely, anaka, hitsapako anao, mba hahafantarako raha i Esao zanako tokoa ianao, na tsia.\u201d",
        "22": "Koa nanatona an\u2019i Isaka rainy i Jakoba. Ary nitsapa azy i Isaka, dia niteny hoe: \u201cNy feo dia feon\u2019i Jakoba, fa ny tanana kosa tanan\u2019i Esao.\u201d",
        "23": "Ary tsy fantany i Jakoba, satria voloina tahaka ny tanan\u2019i Esao rahalahiny ny tanany. Dia nitso-drano azy izy.",
        "24": "Ary hoy izy: \u201cI Esao zanako tokoa moa ianao?\u201d Dia hoy i Jakoba: \u201cEny, izaho no izy.\u201d",
        "25": "Ary hoy i Isaka: \u201cArosoy eto amiko \u00e0ry hihinanako izato hazan-janako, mba hitsofako rano anao.\u201d Dia narosony teo aminy izany ka nihinana izy, ary nitondrany divay koa izy ka nisotro.",
        "26": "Ary hoy i Isaka rainy: \u201cMba manat\u00f2na kely, anaka, hanoroka ahy.\u201d",
        "27": "Dia nanatona izy ka nanoroka azy. Ary ren\u2019i Isaka ny hanitry ny akanjony. Koa nitso-drano azy izy hoe: \u201cNy hanitry ny zanako dia tahaka ny hanitry ny saha notahin\u2019i Jehovah.",
        "28": "Andriamanitra anie hanome anao ny andon\u2019ny lanitra sy ny faritra lonaka amin\u2019ny tany, ary varimbazaha sy divay vaovao be dia be!",
        "29": "Hanompo anao anie ireo firenena, ary hiankohoka eo anatrehanao ny firenena samy hafa! Hanana fahefana eo amin\u2019ny rahalahinao anie ianao, ary hiankohoka eo anatrehanao ny zanaky ny reninao! Ho voaozona anie izay manozona anao, ary hotahina kosa izay mitso-drano anao!\u201d",
        "30": "Ary niala teo anatrehan\u2019i Isaka rainy i Jakoba raha vao avy nitso-drano azy i Isaka. Raha vao niala teo anefa izy, dia tonga i Esao rahalahiny avy nihaza.",
        "31": "Ary nanao sakafo matsiro koa izy, dia nentiny teo amin-drainy izany, ka hoy izy: \u201cAoka hiarina ny raiko ka hihinana amin\u2019ny hazan-janany, mba hitsofanao rano ahy.\u201d",
        "32": "Ary hoy i Isaka rainy taminy: \u201cFa iza moa ianao?\u201d Dia hoy izy: \u201cEsao lahimatoanao.\u201d",
        "33": "Ary tena nangovitra be mihitsy i Isaka, ka niteny hoe: \u201cFa iza \u00e0ry ilay nitady haza ka nitondra izany teto amiko? Efa nohaniko avokoa izay narosony, raha mbola tsy niditra ianao, dia nitso-drano azy aho. Ary hotahina koa izy!\u201d",
        "34": "Nony nandre ny tenin-drainy i Esao, dia niantsoantso faran\u2019izay mafy sy tamin\u2019alahelo, ka niteny hoe: \u201cMba omeo tsodrano koa re aho, ry Dada \u00f4!\u201d",
        "35": "Fa hoy ny rainy: \u201cTonga tamim-pitaka ny rahalahinao mba hahazoany ny tsodrano tokony ho anao.\u201d",
        "36": "Dia hoy i Esao: \u201cTsy izany ve no antony nanaovana ny anarany hoe Jakoba, satria fanindroany izao no nakany ny toerako? Ny zoko amin\u2019ny maha lahimatoa ahy efa nalainy, ary izao indray koa nalainy ny tsodrano tokony ho ahy!\u201d Ary hoy koa izy: \u201cTsy mba nitahiry tsodrano ho ahy ve ianao?\u201d",
        "37": "Fa hoy ny navalin\u2019i Isaka an\u2019i Esao: \u201cEfa notendreko hanana fahefana aminao izy, ary efa nomeko ho mpanompony ny rahalahiny rehetra, ary nomeko varimbazaha sy divay vaovao izy mba hivelomany. Koa inona indray no azoko atao ho anao, anaka?\u201d",
        "38": "Ary hoy i Esao tamin-drainy: \u201cTsodrano iray monja ve no anananao, ry Dada \u00f4? Mba omeo tsodrano koa re aho, ry Dada \u00f4!\u201d Dia nidradradradra nitomany i Esao.",
        "39": "Ary hoy ny navalin\u2019i Isaka rainy: \u201cTsy ho eny akaikin\u2019ny faritra lonaka amin\u2019ny tany ny fonenanao, sady tsy hahazo ny andon\u2019ny lanitra ambony.",
        "40": "Ny sabatrao no hivelomanao, ary ny rahalahinao no hotompoinao. Ary rehefa tsy mahalefitra intsony ianao, dia hotapahinao hiala amin\u2019ny vozonao ny ziogany.\u201d",
        "41": "Ary i Esao nitana lolompo tamin\u2019i Jakoba noho ny amin\u2019ilay tsodrano nataon-drainy taminy. Koa hoy izy anakampo: \u201cEfa manakaiky izao ny andro hisaonana an-draiko. Aorian\u2019izay, dia hovonoiko i Jakoba rahalahiko.\u201d",
        "42": "Ary rehefa nisy nilaza tamin\u2019i Rebeka ny tenin\u2019i Esao lahimatoany, dia nampanantsoiny avy hatrany i Jakoba faralahiny, ka hoy izy taminy: \u201cMampionon-tena amin\u2019ny fikasana hamono anao i Esao rahalahinao.",
        "43": "Koa henoy ny teniko, anaka, ka mandehana mandositra ho any amin\u2019i Labana anadahiko, any Harana.",
        "44": "Ary mijan\u00f2na andro vitsivitsy any aminy, mandra-pitonin\u2019ny fahatezeran\u2019ny rahalahinao,",
        "45": "eny, mandra-pahafaky ny fahatezeran\u2019ny rahalahinao aminao, ka ho hadinony izay nataonao taminy. Ary hampaka anao avy any aho. Fa ataoko ahoana no famoy anareo mirahalahy ao anatin\u2019ny iray andro?\u201d",
        "46": "Taorian\u2019izany, dia hoy foana i Rebeka tamin\u2019i Isaka: \u201cHalako mihitsy ny fiainako noho ny amin\u2019ireo zanakavavin\u2019ny Hetita ireo. Raha sanatria i Jakoba ka manambady zanakavavin\u2019ny Hetita tahaka ireo zazavavy tompon-tany ireo, dia aleoko maty.\u201d"
    },
    "28": {
        "1": "Koa niantso an\u2019i Jakoba i Isaka ka nitso-drano azy, sady nandidy azy hoe: \u201cAza maka vady amin\u2019ny zanakavavin\u2019ny Kananita.",
        "2": "Fa mandehana any Padana-arama, any an-tranon\u2019i Betoela rain-dreninao, ary mak\u00e0 vady any, avy amin\u2019ny zanakavavin\u2019i Labana anadahin-dreninao.",
        "3": "Ary hitahy anao ilay Andriamanitra Mahery Indrindra ka hanome taranaka anao, ary hataony maro be izany. Dia ho lasa firenena lehibe ianao.",
        "4": "Ary hanome tsodrano anao sy ny taranakao izy, dia ilay tsodrano nataony tamin\u2019i Abrahama, mba handovanao ny tany ivahinianao, izay efa nomen\u2019Andriamanitra an\u2019i Abrahama.\u201d",
        "5": "Koa nalefan\u2019i Isaka i Jakoba, ka lasa nankany Padana-arama, ho any amin\u2019i Labana, zanak\u2019i Betoela Syrianina sady anadahin\u2019i Rebeka renin\u2019i Jakoba sy Esao.",
        "6": "Ary hitan\u2019i Esao fa efa nitso-drano an\u2019i Jakoba i Isaka, ka nandefa azy ho any Padana-arama mba haka vady any. Rehefa nitso-drano azy izy, dia nandidy azy hoe: \u201cAza maka vady amin\u2019ny zanakavavin\u2019ny Kananita.\u201d",
        "7": "Ary nankat\u00f2 ny rainy sy reniny i Jakoba ka lasa nankany Padana-arama.",
        "8": "Dia hitan\u2019i Esao avy tamin\u2019izany fa tsy nahafaly an\u2019i Isaka rainy ny zanakavavin\u2019ny Kananita.",
        "9": "Koa nankany amin\u2019i Ismaela i Esao ka naka vady an\u2019i Mahalota, ankoatra an\u2019ireo efa vadiny. Zanakavavin\u2019i Ismaela zanak\u2019i Abrahama, i Mahalota, sady anabavin\u2019i Nebaiota.",
        "10": "Ary niala tao Beri-sheba i Jakoba ka nandeha ho any Harana.",
        "11": "Dia tonga teo amin\u2019ny toerana iray izy, ka natory teo, satria efa nilentika ny masoandro. Koa naka vato iray teo izy nataony ondana, ary natory teo amin\u2019izany toerana izany.",
        "12": "Ary nanonofy izy ka nahita tohatra teo amin\u2019ny tany, ary ny tampony nipaka tamin\u2019ny lanitra. Ary indreo, nisy anjelin\u2019Andriamanitra niakatra sy nidina teo.",
        "13": "Ary i Jehovah no teo an-tampon\u2019ilay tohatra. Dia hoy izy: \u201cIzaho no Jehovah, ilay Andriamanitr\u2019i Abrahama rainao sy Andriamanitr\u2019i Isaka. Ny tany izay atorianao dia homeko anao sy ny taranakao.",
        "14": "Ary ho tahaka ny vovoka amin\u2019ny tany ny taranakao, ka hiely any andrefana sy any atsinanana sy any avaratra ary any atsimo. Ary ny firenena rehetra eny ambonin\u2019ny tany dia hanao izay hahazoany fitahiana amin\u2019ny alalanao sy ny taranakao.",
        "15": "Ary momba anao aho ka hiaro anao any amin\u2019izay rehetra alehanao, dia hampody anao indray amin\u2019ity tany ity, satria tsy handao anao mihitsy aho raha tsy efa vitako izay nolazaiko taminao.\u201d",
        "16": "Dia nifoha tamin\u2019ny torimasony i Jakoba, ka niteny hoe: \u201cTena eto amin\u2019ity toerana ity i Jehovah, fa izaho no tsy nahafantatra.\u201d",
        "17": "Koa natahotra izy, sady niteny hoe: \u201cMahatalanjona ity toerana ity! Tsy zavatra hafa ity fa ny tranon\u2019Andriamanitra, ary ity no vavahadin\u2019ny lanitra.\u201d",
        "18": "Koa nifoha maraina i Jakoba, dia nalainy ilay vato nataony ondana ka nataony tsangambato, ary nandrarahany menaka teo amboniny.",
        "19": "Dia nataony hoe Betela * ny anaran\u2019izany toerana izany. Lozy anefa no anaran\u2019ilay tan\u00e0na taloha.",
        "20": "Koa nivoady i Jakoba hoe: \u201cRaha homba ahy foana Andriamanitra ka hiaro ahy any amin\u2019izao lalana alehako izao, sy hanome ahy sakafo hohaniko sy akanjo hotafiko,",
        "21": "ary ho tafaverina soa aman-tsara any an-tranon-draiko aho, dia ho Andriamanitro tokoa i Jehovah.",
        "22": "Ary ho tranon\u2019Andriamanitra ity vato naoriko ho tsangambato ity. Ary tsy maintsy homeko anao ny ampahafolon\u2019izay rehetra homenao ahy.\u201d"
    },
    "29": {
        "1": "Taorian\u2019izany, dia niainga i Jakoba ka nankany amin\u2019ny tanin\u2019ny Tatsinanana.",
        "2": "Ary nitazana izy ka nahita lavadrano iray tany an-tsaha. Nisy ondry andiany telo natory teo anilan\u2019ilay lavadrano, satria teo no fampisotroan\u2019ny mpiandry ondry ny andian\u2019ondry. Ary nisy vato lehibe teo am-bavan\u2019ilay lavadrano.",
        "3": "Rehefa tafangona teo ny andiany rehetra vao nakodian\u2019ny mpiandry ondry hiala amin\u2019ny vavan\u2019ny lavadrano ilay vato, ka nampisotroiny rano ny ondry. Avy eo dia naveriny teo amin\u2019ny toerany, teo am-bavan\u2019ny lavadrano, ilay vato.",
        "4": "Ary hoy i Jakoba tamin\u2019izy ireo: \u201cAvy aiza moa ianareo, ry rahalahiko?\u201d Dia hoy ireo: \u201cAvy any Harana izahay.\u201d",
        "5": "Ary hoy izy tamin\u2019ireo: \u201cFantatrareo ve i Labana, zafikelin\u2019i Nahora?\u201d Dia hoy ireo: \u201cEny, fantatray izy.\u201d",
        "6": "Ary hoy izy: \u201cSalama ve izy?\u201d Dia hoy ireo: \u201cSalama izy. Ary iny tonga iny i Rahely zanany vavy, mitondra ny ondry!\u201d",
        "7": "Ary hoy i Jakoba: \u201cMbola antoandrobe izao, ka tsy fotoana fanangonana ny andian\u2019ondry. Ampisotroy rano ny ondry, dia ento hiraoka ahitra.\u201d",
        "8": "Fa hoy ireo: \u201cTsy azonay atao izany, raha tsy efa tafangona ny andiany rehetra, ka akodia hiala amin\u2019ny vavan\u2019ny lavadrano ny vato. Amin\u2019izay vao mampisotro rano ny ondry izahay.\u201d",
        "9": "Raha mbola niresaka tamin\u2019ireo i Jakoba, dia tonga i Rahely nitondra ny ondrin-drainy, fa mpiandry ondry razazavavy.",
        "10": "Ary raha vao hitan\u2019i Jakoba i Rahely zanakavavin\u2019i Labana anadahin-dreniny, sy ny ondrin\u2019i Labana, dia nanatona izy ka nanakodia ny vato hiala amin\u2019ny vavan\u2019ny lavadrano. Dia nampisotroiny rano ny ondrin\u2019i Labana anadahin-dreniny.",
        "11": "Ary nanoroka an\u2019i Rahely i Jakoba, ka nidradradradra nitomany.",
        "12": "Ary nolazain\u2019i Jakoba tamin\u2019i Rahely fa havan-drainy izy sady zanak\u2019i Rebeka. Koa lasa nihazakazaka nilaza izany tamin-drainy i Rahely.",
        "13": "Raha vao ren\u2019i Labana ny momba an\u2019i Jakoba zanak\u2019anabaviny, dia nihazakazaka nitsena azy izy. Ary namihina sy nanoroka azy izy, ka nitondra azy tao an-tranony. Ary notantarain\u2019i Jakoba an\u2019i Labana ny zava-drehetra.",
        "14": "Dia hoy i Labana taminy: \u201cTaolako sy nofoko tokoa ianao.\u201d Koa nipetraka tao aminy iray volana feno i Jakoba.",
        "15": "Taorian\u2019izay, dia hoy i Labana tamin\u2019i Jakoba: \u201cHavako ianao, nefa dia hiasa maina ho ahy fotsiny ve? Lazao amiko izay ho karamanao.\u201d",
        "16": "Ary i Labana nanan-janakavavy roa: Lea no anaran\u2019ny zokiny, ary Rahely no anaran\u2019ny zandriny.",
        "17": "Tsy mba nahafinaritra ny mason\u2019i Lea, fa i Rahely kosa sady tsara bika no tsara tarehy.",
        "18": "Ary raiki-pitia tamin\u2019i Rahely i Jakoba. Koa hoy izy: \u201cVonona hanompo anao fito taona aho mba hahazoako an\u2019i Rahely faravavinao.\u201d",
        "19": "Dia hoy i Labana: \u201cAleoko homena anao izy, toy izay homena olon-kafa. Koa mijan\u00f2na ato amiko ihany.\u201d",
        "20": "Ary nanompo fito taona i Jakoba mba hahazoany an\u2019i Rahely, nefa toa andro vitsy monja izany taminy, noho ny fitiavany azy.",
        "21": "Ary hoy i Jakoba tamin\u2019i Labana: \u201cOmeo ahy amin\u2019izay ny vadiko, fa tapitra ny andro fanompoako, ary aoka aho hanao firaisana aminy.\u201d",
        "22": "Dia novorin\u2019i Labana ny olona rehetra teo an-toerana, ka nanao fanasambe izy.",
        "23": "Nony takariva anefa, dia nalainy i Lea zanany vavy, ka nentiny tany amin\u2019i Jakoba mba hanaovany firaisana.",
        "24": "Ary i Zilpa mpanompovavin\u2019i Labana dia nomeny ho mpanompon\u2019i Lea zanany vavy.",
        "25": "Nony maraina, dia hay, Lea no tao! Koa hoy izy tamin\u2019i Labana: \u201cFa inona ity nataonao tamiko? Tsy ny hahazoako an\u2019i Rahely ve no nanompoako anao? Koa nahoana no nofitahinao aho?\u201d",
        "26": "Ary hoy i Labana: \u201cTsy fanao eto aminay ny mamoaka ny zandriny alohan\u2019ny zokiny.",
        "27": "Koa vitao hatramin\u2019ny farany ny herinandron\u2019io vehivavy io, dia homena anao koa avy eo ilay iray, ho tambin\u2019ny fanompoanao ahy fito taona indray.\u201d",
        "28": "Dia nataon\u2019i Jakoba izany, ka novitainy hatramin\u2019ny farany ny herinandron-dravehivavy. Taorian\u2019izay, dia nomen\u2019i Labana ho vadiny koa i Rahely zanany vavy.",
        "29": "Ary i Bilaha mpanompovavin\u2019i Labana dia nomeny ho mpanompon\u2019i Rahely zanany vavy.",
        "30": "Dia nanao firaisana tamin\u2019i Rahely koa i Jakoba, ka naneho fitiavana bebe kokoa tamin\u2019i Rahely noho ny tamin\u2019i Lea. Ary mbola nanompo an\u2019i Labana fito taona indray izy.",
        "31": "Rehefa hitan\u2019i Jehovah fa nankahalaina i Lea, dia nataony izay hananany zanaka, * fa i Rahely kosa momba.",
        "32": "Ary bevohoka i Lea ka tera-dahy. Dia nataony hoe Robena ny anarany, fa hoy izy: \u201cEfa nijery ny fahoriana mafy nanjo ahy i Jehovah, ka ho tia ahy amin\u2019izay izao ny vadiko.\u201d",
        "33": "Ary bevohoka indray izy ka tera-dahy, dia hoy izy: \u201cSatria efa nihaino i Jehovah, noho izaho nankahalaina, ka nomeny an\u2019ity koa aho.\u201d Dia nataony hoe Simeona ny anarany.",
        "34": "Ary mbola bevohoka indray izy ka tera-dahy, dia hoy izy: \u201cHiraiki-po kokoa amiko izao ny vadiko, satria efa telo lahy no naterako taminy.\u201d Koa natao hoe Levy ny anarany.",
        "35": "Ary mbola bevohoka indray izy ka tera-dahy, dia hoy izy: \u201cHidera an\u2019i Jehovah aho amin\u2019ity indray mandeha ity.\u201d Koa nataony hoe Joda ny anarany. Taorian\u2019izay, dia nitsahatra tsy niteraka izy."
    },
    "30": {
        "1": "Ary rehefa hitan\u2019i Rahely fa tsy niteraka tamin\u2019i Jakoba izy, dia nialona ny rahavaviny izy, ka niteny tamin\u2019i Jakoba hoe: \u201cOmeo zaza aho, fa raha tsy izany dia ho faty.\u201d",
        "2": "Dia nirehitra tamin\u2019i Rahely ny fahatezeran\u2019i Jakoba, ka hoy izy: \u201cIzaho angaha solon\u2019Andriamanitra izay tsy nanome zanaka anao?\u201d",
        "3": "Ary hoy i Rahely: \u201cIo i Bilaha mpanompovaviko. Manaova firaisana aminy, mba hiterahany ho ahy, * ka hahazoako zaza avy aminy.\u201d",
        "4": "Dia nomeny ho vadin\u2019i Jakoba i Bilaha mpanompovaviny, ka nanaovan\u2019i Jakoba firaisana.",
        "5": "Ary bevohoka i Bilaha ka niteraka zazalahy taminy.",
        "6": "Dia hoy i Rahely: \u201cEfa nitsara ahy Andriamanitra sady nihaino ny feoko, ka nanome ahy zazalahy.\u201d Izany no nanaovany ny anarany hoe Dana.",
        "7": "Ary bevohoka indray i Bilaha mpanompovavin\u2019i Rahely, ka niteraka zazalahy faharoa tamin\u2019i Jakoba.",
        "8": "Dia hoy i Rahely: \u201cNifampitolona mafy tamin\u2019ny rahavaviko aho, ka nandresy koa!\u201d Dia nataony hoe Naftaly ny anarany.",
        "9": "Rehefa hitan\u2019i Lea fa nitsahatra tsy niteraka izy, dia nalainy i Zilpa mpanompovaviny ka nomeny ho vadin\u2019i Jakoba.",
        "10": "Ary niteraka zazalahy tamin\u2019i Jakoba i Zilpa mpanompovavin\u2019i Lea.",
        "11": "Dia hoy i Lea: \u201cTsara vintana aho!\u201d Koa nataony hoe Gada ny anarany.",
        "12": "Ary mbola niteraka zazalahy faharoa tamin\u2019i Jakoba i Zilpa mpanompovavin\u2019i Lea.",
        "13": "Dia hoy i Lea: \u201cSambatra aho, fa hataon\u2019ny zazavavy hoe sambatra.\u201d Koa nataony hoe Asera ny anarany.",
        "14": "Ary nandehandeha i Robena tamin\u2019ny fotoana fijinjana varimbazaha, ka nahita angivimbazaha naniry tany an-tsaha. Koa nentiny tany amin\u2019i Lea reniny izany. Ary hoy i Rahely tamin\u2019i Lea: \u201cMba anomezo amin\u2019ny angivimbazaha hitan\u2019ny zanakao aho.\u201d",
        "15": "Fa hoy i Lea: \u201cTsy ampy anao angaha ny nakanao ny vadiko, no mbola alainao koa ny angivimbazaha hitan-janako?\u201d Dia hoy i Rahely: \u201cAleo \u00e0ry hanao firaisana aminao izy anio alina, ho takalon\u2019ny angivimbazaha hitan\u2019ny zanakao.\u201d",
        "16": "Nony tonga avy tany an-tsaha i Jakoba tamin\u2019ny takariva, dia nivoaka nitsena azy i Lea ka niteny hoe: \u201cIzaho no hanaovanao firaisana, satria efa nomeko ho karama hahazoana anao ny angivimbazaha hitan-janako.\u201d Koa nanao firaisana taminy i Jakoba iny alina iny.",
        "17": "Ary nohenoin\u2019Andriamanitra i Lea. Dia bevohoka izy ka niteraka zazalahy fahadimy tamin\u2019i Jakoba.",
        "18": "Ary hoy i Lea: \u201cEfa nomen\u2019Andriamanitra karama aho, satria nomeko ho an\u2019ny vadiko ny mpanompovaviko.\u201d Koa nataony hoe Isakara ny anarany.",
        "19": "Ary bevohoka indray i Lea ka niteraka zazalahy fahenina tamin\u2019i Jakoba.",
        "20": "Dia hoy i Lea: \u201cEfa nomen\u2019Andriamanitra fahasoavana aho. Tsy hampaninona ny vadiko intsony izao ny maha eto ahy, satria enin-dahy no naterako taminy.\u201d Koa nataony hoe Zebolona ny anarany.",
        "21": "Ary niteraka zazavavy izy taorian\u2019izany, ka nataony hoe Dina ny anarany.",
        "22": "Farany, dia nahatsiaro an\u2019i Rahely Andriamanitra ka nihaino azy, ary nataony izay hananany zanaka.",
        "23": "Ary bevohoka i Rahely ka tera-dahy. Dia hoy izy: \u201cEfa nesorin\u2019Andriamanitra ny fahafaham-barakako!\u201d",
        "24": "Koa nataony hoe Josefa ny anarany, fa hoy izy: \u201cEfa nampian\u2019i Jehovah zazalahy iray ny zanako.\u201d",
        "25": "Ary rehefa niteraka an\u2019i Josefa i Rahely, dia niteny tamin\u2019i Labana avy hatrany i Jakoba hoe: \u201cAlefaso ho any amin\u2019ny toerana niaviako sy ny taniko aho.",
        "26": "Omeo ahy ny vady aman-janako, izay antony nanompoako anao, dia handeha aho. Fa fantatrao tsara ny fanompoana nataoko ho anao.\u201d",
        "27": "Ary hoy i Labana taminy: \u201cRaha mahazo sitraka aminao aho, dia mijan\u00f2na re e! Hitako tamin\u2019ny fambara mantsy fa noho ianao no itahian\u2019i Jehovah ahy.\u201d",
        "28": "Ary hoy koa izy: \u201cLazao izay ho karamanao, fa homeko.\u201d",
        "29": "Dia hoy i Jakoba taminy: \u201cFantatrao tsara ny nanompoako anao, sy ny nikarakarako tsara ny biby fiompinao.",
        "30": "Fa kely ny fanananao talohan\u2019ny nahatongavako, ary nihabe dia be izany satria notahin\u2019i Jehovah ianao hatramin\u2019ny nidirako teto. Koa rahoviana kosa aho no mba hanao zavatra ho an\u2019ny ankohonako?\u201d",
        "31": "Ary hoy i Labana: \u201cInona \u00e0ry no homeko anao?\u201d Dia hoy i Jakoba: \u201cTsy misy tokony homenao ahy! Fa raha izao no hataonao, dia mbola hiandry ny ondry aman\u2019osinao aho, ka hiambina azy foana:",
        "32": "Hitety ny ondry aman\u2019osinao rehetra aho anio. Ary hatokanao ny ondry sada sy mara rehetra, sy ny vantotr\u2019ondrilahy mivolonts\u00f4k\u00f4l\u00e0 rehetra, ary ny osivavy mara sy sada rehetra. Koa aorian\u2019izao, dia izay sahala amin\u2019ireo no ho karamako.",
        "33": "Ary ho hitanao fa manao ny marina aho, na rahoviana na rahoviana ianao no ho tonga hijery ny karamako. Izay osivavy rehetra tsy sada na mara sy izay vantotr\u2019ondrilahy tsy mivolonts\u00f4k\u00f4l\u00e0, dia halatra raha hita at\u1ef3 amiko.\u201d",
        "34": "Dia hoy i Labana: \u201cMety izany. Aoka \u00e0ry hatao araka ny teninao.\u201d",
        "35": "Koa natokan\u2019i Labana tamin\u2019iny andro iny ny osilahy misoritsoritra sy mara, sy ny osivavy sada sy mara rehetra, sy izay rehetra misy fotsy, ary ny vantotr\u2019ondrilahy mivolonts\u00f4k\u00f4la rehetra, ka natolony teo an-tanan\u2019ny zanany lahy.",
        "36": "Ary lalana telo andro no nataon\u2019i Labana nanelanelana azy sy Jakoba. Ary i Jakoba niandry ny ondry aman\u2019osin\u2019i Labana sisa.",
        "37": "Ary i Jakoba naka tsorakazo mbola maitso tamin\u2019ny hazo stiraksa sy hazo amandie ary hazo platana. Dia nanesorany ny hoditry ny tsorakazo mba hivandambandana, ka hiseho ny fotsy.",
        "38": "Ary napetrany teo anoloan\u2019ny ondry aman\u2019osy ireny tsorakazo ireny, ka nataony tao anaty tavin-drano fisotroam-biby, izay falehan\u2019ny ondry aman\u2019osy hisotro rano. Amin\u2019izay dia hitady lahy eo anoloan\u2019ireny ny ondry aman\u2019osy rehefa tonga hisotro rano.",
        "39": "Koa nitady lahy teo anoloan\u2019ireo tsorakazo ny ondry aman\u2019osy, ka niteraka misoritsoritra sy sada ary mara.",
        "40": "Dia natokan\u2019i Jakoba ny vantotr\u2019ondrilahy. Ary ny ondry aman\u2019osy dia natodiny tany amin\u2019izay misoritsoritra sy izay mivolonts\u00f4k\u00f4la rehetra teo amin\u2019ny ondry aman\u2019osin\u2019i Labana. Avy eo dia natokan\u2019i Jakoba ny ondry aman\u2019osiny ka tsy nampiarahiny tamin\u2019ny an\u2019i Labana intsony.",
        "41": "Ary isaky ny nitady lahy ny ondry aman\u2019osy matanjaka, dia napetrak\u2019i Jakoba tao anaty tavin-drano teo anoloan\u2019ny ondry aman\u2019osy ireo tsorakazo, mba hitady lahy teo anilan\u2019ny tsorakazo ny ondry.",
        "42": "Raha osaosa kosa ny ondry aman\u2019osy, dia tsy napetrany teo ireo tsorakazo. Koa ny osaosa foana no nanjary an\u2019i Labana, fa ny matanjaka kosa no an\u2019i Jakoba.",
        "43": "Ary nitombo harena hatrany ralehilahy, ka nanjary nanana ondry aman\u2019osy maro be sy mpanompolahy sy mpanompovavy sy rameva ary ampondra."
    },
    "31": {
        "1": "Tat\u1ef3 aoriana, dia ren\u2019i Jakoba ny tenin\u2019ny zanakalahin\u2019i Labana hoe: \u201cEfa lasan\u2019i Jakoba avokoa izay an\u2019ny raintsika, ary avy tamin\u2019ny fananan\u2019ny raintsika no nanangonany an\u2019ireo harena rehetra ireo.\u201d",
        "2": "Ary hitan\u2019i Jakoba tamin\u2019ny endrik\u2019i Labana fa tsy faly taminy toy ny taloha intsony izy.",
        "3": "Tamin\u2019ny farany, dia hoy i Jehovah tamin\u2019i Jakoba: \u201cMiverena any amin\u2019ny tanin\u2019ny razanao sy any amin\u2019ny havanao. Ary homba anao foana aho.\u201d",
        "4": "Koa nampiantsoin\u2019i Jakoba hankeny an-tsaha, teo amin\u2019ny ondry aman\u2019osiny, i Rahely sy Lea.",
        "5": "Ary hoy izy tamin\u2019ireo: \u201cHitako amin\u2019ny endriky ny rainareo fa tsy faly amiko toy ny taloha intsony izy. Momba ahy anefa ilay Andriamanitry ny raiko.",
        "6": "Ary fantatrareo tsara fa tamin\u2019ny heriko manontolo no nanompoako ny rainareo.",
        "7": "Efa nitady hamitaka ahy ny rainareo ka nanova ny karamako impolo, nefa tsy navelan\u2019Andriamanitra hanisy ratsy ahy izy.",
        "8": "Raha niteny izy hoe: \u2018Ny sada no ho karamanao\u2019, dia niteraka sada avokoa ny ondry aman\u2019osy. Fa raha niteny kosa izy hoe: \u2018Ny misoritsoritra no ho karamanao\u2019, dia niteraka misoritsoritra avokoa ny ondry aman\u2019osy.",
        "9": "Koa nalain\u2019Andriamanitra foana ny biby fiompin-drainareo ka nomeny ahy.",
        "10": "Tamin\u2019ny farany, rehefa nitady lahy ny ondry aman\u2019osy, dia hitako tao amin\u2019ny nofy fa misoritsoritra sy sada ary misy pentimpentina ny osilahy nitaingina ny vavy.",
        "11": "Ary hoy ny anjelin\u2019Andriamanitra tamiko, tao amin\u2019ilay fahitana: \u2018Ry Jakoba!\u2019 Dia hoy aho: \u2018Int\u1ef3 aho.\u2019",
        "12": "Ary hoy izy: \u2018Mba jereo kely fa misoritsoritra sy sada ary misy pentimpentina avokoa ny osilahy mitaingina ny vavy. Hitako avokoa mantsy izay ataon\u2019i Labana aminao.",
        "13": "Izaho ilay Andriamanitra niseho taminao tao Betela, izay toerana nanosoranao tsangambato sy nanaovanao voady tamiko. Koa mial\u00e0 amin\u2019ity tany ity ka miverena any amin\u2019ny tany nahaterahanao.\u2019\u201d",
        "14": "Dia hoy i Rahely sy Lea taminy: \u201cAngaha moa misy anjara lova ho anay intsony ao an-tranon-drainay?",
        "15": "Tsy efa ataony toy ny vahiny ve izahay satria efa namidiny, ka ny vola nomena hahazoana anay no ivelomany?",
        "16": "Fa anay sy ny zanakay ny harena rehetra nalain\u2019Andriamanitra tamin-drainay. Koa ankehitriny, ataovy izay rehetra nolazain\u2019Andriamanitra taminao.\u201d",
        "17": "Dia niainga i Jakoba ka nampitaingeniny rameva ny vady aman-janany.",
        "18": "Ary nentiny ny biby fiompiny rehetra sy ny fananana rehetra voangony, eny, ny biby fiompy voangony tao Padana-arama, fa ho any amin\u2019i Isaka rainy tany amin\u2019ny tany Kanana, izy.",
        "19": "Ary i Labana efa lasa nanety ny ondriny. Tamin\u2019izay fotoana izay anefa no nangalaran\u2019i Rahely ireo terafiman\u2019ny * rainy.",
        "20": "Ary namitaka an\u2019i Labana Syrianina i Jakoba, satria tsy nilaza taminy hoe handositra izy.",
        "21": "Dia lasa nandositra izy ka niampita ny Renirano, niaraka tamin\u2019izay rehetra azy. Ary nitodi-doha ho any amin\u2019ny faritra be tendrombohitr\u2019i Gileada izy avy eo.",
        "22": "Ary tamin\u2019ny andro fahatelo, dia nisy nilaza tamin\u2019i Labana fa lasa nandositra i Jakoba.",
        "23": "Koa nentin\u2019i Labana niaraka taminy ny rahalahiny ka lasa nanenjika an\u2019i Jakoba izy. Ary lalana fito andro no nandehanany vao nahatratra azy teo amin\u2019ny faritra be tendrombohitr\u2019i Gileada izy.",
        "24": "Ary Andriamanitra tonga teo amin\u2019i Labana Syrianina tao amin\u2019ny nofy nony alina, ka niteny taminy hoe: \u201cMitandrema amin\u2019izay hoteneninao amin\u2019i Jakoba, na soa na ratsy.\u201d",
        "25": "Koa nanatona an\u2019i Jakoba i Labana, fa i Jakoba efa nanangana ny tranolainy teo amin\u2019ilay faritra be tendrombohitr\u2019i Gileada. Ary nasain\u2019i Labana nitoby teo koa ny rahalahiny.",
        "26": "Dia hoy i Labana tamin\u2019i Jakoba: \u201cFa inona ity nataonao? Nofitahinao aho, ka nentinao toy ny babo azo tamin-tsabatra ny zanako vavy.",
        "27": "Nahoana no nandositra mangingina ianao ka namitaka ahy? Raha mba niteny tamiko ianao, dia ho nalefako tamin\u2019ny fifaliana sy ny hira sy ny ampongatapaka ary ny harpa.",
        "28": "Ary tsy navelanao hanoroka ny zanako lahy sy ny zanako vavy aho. Hadalana mihitsy izao ataonao izao!",
        "29": "Vitako ny manisy ratsy anareo, nefa ilay Andriamanitry ny rainareo efa niteny tamiko halina hoe: \u2018Mitandrema amin\u2019izay hoteneninao amin\u2019i Jakoba, na soa na ratsy.\u2019",
        "30": "Koa nandeha ianao izao satria manina mafy ny ankohonan-drainao, kanefa nahoana no nangalarinao ireo andriamanitro?\u201d",
        "31": "Ary hoy ny navalin\u2019i Jakoba an\u2019i Labana: \u201cSatria natahotra aho. Nieritreritra aho mantsy hoe mety halainao an-keriny amiko ny zanakao vavy.",
        "32": "Aoka kosa ho faty izay olona hahitanao ny andriamanitrao. Eto anatrehan\u2019ny rahalahintsika, dia jereo tsara izay ato amiko, ka alaivo izay anao.\u201d Tsy fantatr\u2019i Jakoba anefa fa efa nangalarin\u2019i Rahely izany.",
        "33": "Koa niditra tao amin\u2019ny tranolain\u2019i Jakoba sy ny an\u2019i Lea ary ny an\u2019ireo mpanompovavy roa i Labana, nefa tsy nahita. Farany, dia nivoaka avy tao amin\u2019ny tranolain\u2019i Lea izy ka nankao amin\u2019ny an\u2019i Rahely.",
        "34": "Ary efa nalain\u2019i Rahely ny terafima, dia napetrany tao anatin\u2019ny harom-behivavy teo amin\u2019ny laselin-drameva, ka nipetrahany. Ary nisava eran\u2019ilay tranolay i Labana, nefa tsy nahita.",
        "35": "Ary hoy i Rahely tamin-drainy: \u201cAoka tsy ho tezitra ny tompoko, fa tsy afaka mitsangana eo anatrehanao aho, satria manjo ahy ny zavatra mpahazo ny vehivavy.\u201d Koa nikaroka fatratra i Labana, nefa tsy hitany ny terafima.",
        "36": "Ary tezitra i Jakoba ka nifamaly tamin\u2019i Labana, dia niteny taminy hoe: \u201cInona no fikomiana nataoko, ary inona no fahotako, no dia nanenjika ahy mafy ianao?",
        "37": "Efa avy nisava ny fananako rehetra ianao izao, ka inona tamin\u2019izay rehetra tao an-tranonao no hitanao? Apetraho eto anatrehan\u2019ny rahalahiko sy ny rahalahinao izany, dia avelao ry zareo no hitsara antsika mianaka.",
        "38": "Roapolo taona izao no nitoerako tao aminao, nefa tsy mba nisy ondrivavinao na osivavinao tsy nahavanona anaka, ary tsy mba nisy nohaniko ny ondrilahinao.",
        "39": "Tsy nentiko tany aminao izay noviraviraim-biby, fa izaho no nivesatra ny fatiantoka. Ary izay nangalarina tamin\u2019ny antoandro na tamin\u2019ny alina, dia notakinao tamiko.",
        "40": "Nodanihin\u2019ny andro aho nony antoandro, ary matin\u2019ny hatsiaka nony alina. Ary tsy nahita tory mihitsy aho.",
        "41": "Roapolo taona izao no nitoerako tao an-tranonao. Efatra ambin\u2019ny folo taona no nanompoako anao hahazoako ny zanakao roa vavy, ary enin-taona kosa mba hahazoako anjara tamin\u2019ny ondry aman\u2019osinao, ary novanao impolo ny karamako.",
        "42": "Raha tsy teo anilako ilay Andriamanitry ny raiko, ilay Andriamanitr\u2019i Abrahama sy ilay Atahoran\u2019i Isaka, dia ho efa nalefanao nody maina fotsiny aho. Efa hitan\u2019Andriamanitra anefa ny fahoriana mafy nanjo ahy sy ny fisasaran\u2019ny tanako, ka nanariny ianao halina.\u201d",
        "43": "Ary hoy i Labana taminy: \u201cIreo vehivavy ireo dia zanako vavy, ireo ankizy ireo dia zanako, ny ondry aman\u2019osy dia ondry aman\u2019osiko, ary ahy sy an\u2019ny zanako vavy izao rehetra hitanao izao. Koa inona moa no ratsy azoko atao amin\u2019ireo, na amin\u2019ny zanany naterany?",
        "44": "Andao hanao fifanekena izaho sy ianao, ka ho vavolombelona amiko sy aminao izany.\u201d",
        "45": "Dia naka vato i Jakoba ka najorony ho tsangambato.",
        "46": "Ary hoy i Jakoba tamin\u2019ny rahalahiny: \u201cMak\u00e0 vato!\u201d Dia naka vato ireo ka nataony antontany. Ary nihinana teo ambonin\u2019ilay antontam-bato izy ireo.",
        "47": "Ary i Labana niantso azy io hoe Jegara-sahadota, fa i Jakoba kosa niantso azy hoe Galeda.",
        "48": "Ary hoy i Labana: \u201cIty antontam-bato ity no vavolombelona amiko sy aminao anio.\u201d Izany no antony nanaovana ny anaran\u2019ilay izy hoe Galeda",
        "49": "sy hoe Ny Tilikambo Fiambenana, fa hoy izy: \u201cAoka i Jehovah hanara-maso ahy sy ianao foana rehefa tsy mifankahita isika.",
        "50": "Raha mampahory ny zanako vavy ianao na maka vady hafa ankoatra azy ireo, dia tadidio fa na tsy ho hitan\u2019olona aza izany, dia ho hitan\u2019Andriamanitra, izay vavolombelona amiko sy aminao.\u201d",
        "51": "Ary hoy koa izy tamin\u2019i Jakoba: \u201cIndreo ny antontam-bato sy ny tsangambato, izay najoroko ho mariky ny fifanekena nifanaovantsika.",
        "52": "Ity antontam-bato ity no vavolombelona, ary ity tsangambato ity no mijoro ho vavolombelona fa tsy hihoatra an\u2019ity antontam-bato ity hamely anao aho, ary ianao koa tsy hihoatra an\u2019ireto antontam-bato sy tsangambato ireto hanisy ratsy ahy.",
        "53": "Hitsara antsika anie ny andriamanitr\u2019i Abrahama sy ny andriamanitr\u2019i Nahora, dia ilay andriamanitry ny rain\u2019izy ireo!\u201d Fa i Jakoba kosa nianiana tamin\u2019ilay Atahoran\u2019i Isaka rainy.",
        "54": "Taorian\u2019izany, dia nanao sorona teo amin\u2019ilay tendrombohitra i Jakoba, ary nanasa an\u2019ireo rahalahiny hisakafo. Koa nisakafo izy ireo, ary natory teo amin\u2019ilay tendrombohitra.",
        "55": "Ary nifoha maraina i Labana ka nanoroka an\u2019ireo zanany lahy sy zanany vavy, dia nitso-drano azy. Ary niainga i Labana ka nody tany aminy."
    },
    "32": {
        "1": "Dia nanohy ny diany i Jakoba, ary nifanena taminy ireo anjelin\u2019Andriamanitra.",
        "2": "Dia hoy i Jakoba raha vao nahita an\u2019ireo: \u201cTobin\u2019Andriamanitra ity!\u201d Koa nataony hoe Mahanaima ny anaran\u2019io toerana io.",
        "3": "Ary i Jakoba nandefa iraka nialoha azy, ho any amin\u2019i Esao rahalahiny tany amin\u2019ny tany Seira, tany amin\u2019ny faritr\u2019i Edoma.",
        "4": "Koa nandidy azy ireo izy hoe: \u201cIzao no holazainareo amin\u2019i Esao tompoko: \u2018Hoy i Jakoba mpanomponao: \u201cNivahiny tany amin\u2019i Labana aho ka nipetraka ela tany, mandraka ankehitriny.",
        "5": "Dia nanjary nanana omby sy ampondra sy ondry sy mpanompolahy ary mpanompovavy aho. Ary te hampilaza amin\u2019ny tompoko aho, mba hahazoako sitraka aminao.\u201d\u2019\u201d",
        "6": "Ary niverina teo amin\u2019i Jakoba ireo iraka nony afaka elaela, ka niteny hoe: \u201cTonga tany amin\u2019i Esao rahalahinao izahay. Ary efa eny an-dalana hitsena anao koa izy, miaraka amin\u2019ny efajato lahy.\u201d",
        "7": "Dia natahotra mafy i Jakoba sady nitebiteby. Koa nozarainy ho antokony roa ny olona niaraka taminy, mbamin\u2019ny ondry aman\u2019osy sy ny omby ary ny rameva.",
        "8": "Fa hoy izy: \u201cRaha tafahaona amin\u2019ny antokony iray i Esao ka manafika azy, dia mba hisy antokony iray ho afa-mandositra.\u201d",
        "9": "Ary hoy i Jakoba: \u201cRy Andriamanitr\u2019i Abrahama raiko sy Andriamanitr\u2019i Isaka raiko \u00f4! Jehovah \u00f4! Ianao no niteny tamiko hoe: \u2018Miverena any amin\u2019ny taninao sy any amin\u2019ny havanao, fa hanisy soa anao aho.\u2019",
        "10": "Izaho anefa tsy mendrika ny hatsaram-panahy feno fitiavana sy ny fitokisana rehetra nasehonao tamin\u2019ny mpanomponao. Fa tsy nanana afa-tsy ny tehiko aho fony niampita ity Reniranon\u2019i Jordana ity, nefa izao lasa antokony roa aho.",
        "11": "Mba vonjeo tsy ho azon\u2019ny tanan\u2019i Esao rahalahiko re aho, fa matahotra azy aho e! Sao mantsy izy ho tonga hanafika ahy mbamin\u2019ny ankizy sy ny reniny.",
        "12": "Ary ianao efa nilaza hoe: \u2018Hanisy soa anao tokoa aho, ary ny taranakao hataoko maro be tsy hita isa tahaka ny fasika any an-dranomasina.\u2019\u201d",
        "13": "Dia nitoetra teo izy ny alin\u2019iny. Ary izay teo am-pelatanany no nakany hatao fanomezana ho an\u2019i Esao rahalahiny:",
        "14": "Osivavy roanjato sy osilahy roapolo, ondrivavy roanjato sy ondrilahy roapolo,",
        "15": "rameva telopolo mampinono sy ny zanany, ombivavy efapolo sy ombilahy folo, ary ampondravavy roapolo sy ampondralahy folo.",
        "16": "Dia natolony ny mpanompony ny andiam-biby tsirairay, ka izao foana no nolazainy tamin\u2019ireo mpanompony: \u201cMiampit\u00e0 mialoha ahy, ary ataovy mifanelanelana ny andiam-biby.\u201d",
        "17": "Ary nodidiany ny voalohany hoe: \u201cRaha mifanena aminao i Esao rahalahiko ka manontany hoe: \u2018An\u2019iza moa ianao, ary ho aiza? Ary an\u2019iza ireo eo alohanao ireo?\u2019,",
        "18": "dia lazao hoe: \u2018An\u2019i Jakoba mpanomponao. Fanomezana nalefany ho an\u2019i Esao tompoko mantsy ireo, ary ao aoriananay ao koa izy.\u2019\u201d",
        "19": "Ary nodidiany koa ny faharoa sy ny fahatelo, ary izay rehetra nanaraka ny andiam-biby, nanao hoe: \u201cAraka izany teny izany no holazainareo amin\u2019i Esao, rehefa mifanena aminy ianareo.",
        "20": "Ary lazao koa hoe: \u2018Ao aoriananay ao i Jakoba mpanomponao.\u2019\u201d Fa hoy izy anakampo: \u201cNy fanomezana alefako hialoha ahy no hampitoneko azy, vao hifanatri-tava aminy aho. Angamba handray ahy tsara izy.\u201d",
        "21": "Koa niampita nialoha azy ny fanomezana, fa izy kosa nitoetra teo an-toby tamin\u2019iny alina iny.",
        "22": "Ary nitsangana izy tamin\u2019iny alina iny, ka nalainy ny vadiny roa sy ny mpanompovaviny roa ary ny zanany iraika ambin\u2019ny folo lahy, dia nentiny niampita teo amin\u2019izay marivo teo Jaboka.",
        "23": "Koa nentiny teny ampitan\u2019ilay lohasaha falehan-driaka izy ireo, ary nentiny koa izay nananany.",
        "24": "Farany, dia i Jakoba irery no nijanona teo. Ary nisy lehilahy nifampitolona taminy, mandra-pahazava ratsin\u2019ny andro.",
        "25": "Rehefa hitan-dralehilahy fa tsy resiny i Jakoba, dia nokasihiny ny foto-peny. Koa nipitsoka ny foto-pen\u2019i Jakoba, tamin\u2019izy nifampitolona taminy.",
        "26": "Ary hoy ralehilahy: \u201cAvelao aho handeha, fa efa mazava ratsy ny andro.\u201d Dia hoy i Jakoba: \u201cTsy havelako handeha ianao, raha tsy mitso-drano ahy aloha.\u201d",
        "27": "Ary hoy ralehilahy taminy: \u201cIza moa ny anaranao?\u201d Dia hoy izy: \u201cJakoba.\u201d",
        "28": "Ary hoy ralehilahy: \u201cTsy hatao hoe Jakoba intsony ny anaranao fa Israely, * satria efa nitolona tamin\u2019Andriamanitra sy tamin\u2019olona ianao, ka nandresy.\u201d",
        "29": "Dia nanontany i Jakoba hoe: \u201cMba lazao amiko \u00e0ry ny anaranao.\u201d Fa hoy ralehilahy: \u201cNahoana no anontanianao ny anarako?\u201d Dia nitso-drano azy teo izy.",
        "30": "Koa nataon\u2019i Jakoba hoe Peniela ny anaran\u2019ilay toerana, satria hoy izy: \u201cEfa nifanatri-tava tamin\u2019Andriamanitra aho, nefa voavonjy ny aiko.\u201d",
        "31": "Ary niposaka ny masoandro raha vao nandalo an\u2019i Penoela izy. Ary nikotringa izy noho ny feny.",
        "32": "Izany no antony tsy ihinanan\u2019ny zanak\u2019Israely ny hozatra * eo amin\u2019ny foto-pe mandraka androany, satria nokasihin\u2019ilay lehilahy ny hozatry ny foto-pen\u2019i Jakoba."
    },
    "33": {
        "1": "Ary nanopy ny masony i Jakoba ka nijery, ary iny fa tonga i Esao, ary nisy efajato lahy niaraka taminy. Koa nozarazarain\u2019i Jakoba tamin\u2019i Lea sy Rahely ary ny mpanompovavy roa, ireo ankizy.",
        "2": "Ary nataony loha laharana ireo mpanompovavy sy ny zanany, ary nanarakaraka i Lea sy ny zanany, ary i Rahely sy Josefa no tao aorianan\u2019izy ireo.",
        "3": "Dia nandeha nialoha azy ireo i Jakoba, ka niankohoka tamin\u2019ny tany impito, mandra-pahatongany teo akaikin\u2019ny rahalahiny.",
        "4": "Ary nihazakazaka nitsena azy i Esao, ka namihina azy sady nanankina ny lohany teo amin\u2019ny vozony, ary nanoroka azy. Dia nitomany izy mirahalahy.",
        "5": "Ary nanopy ny masony i Esao ka nahita ny zaza amam-behivavy, dia hoy izy: \u201cIza ireo miaraka aminao ireo?\u201d Ary hoy i Jakoba: \u201cZaza nomen\u2019Andriamanitra ny mpanomponao ireo.\u201d",
        "6": "Ary nanatona ireo mpanompovavy sy ny zanany, ka niankohoka.",
        "7": "Dia nanatona koa i Lea sy ny zanany ka niankohoka. Ary nanatona i Josefa sy Rahely avy eo, ka niankohoka.",
        "8": "Ary hoy i Esao: \u201cInona no antony nandefasanao an\u2019ireny antokon\u2019olona rehetra nifanena tamiko ireny?\u201d Dia hoy i Jakoba: \u201cMba hahazoako sitraka amin\u2019ny tompoko.\u201d",
        "9": "Ary hoy i Esao: \u201cEfa manana be dia be aho, ry rahalahiko, ka aoka ho anao ihany ny anao.\u201d",
        "10": "Fa hoy i Jakoba: \u201cAoka re e! Raha mahazo sitraka aminao aho ankehitriny, dia raiso ny fanomezana atolotro. Nikasa hahita ny endrikao mantsy aho, dia nahita tokoa aho izao, ka toy ny hoe nahita ny tavan\u2019Andriamanitra satria noraisinao tamim-pifaliana aho.",
        "11": "Koa mba raiso re ny fanomezana nentina ho anao, izay tsodrano avy amiko e! Efa nankasitraka ahy mantsy Andriamanitra, ka manana ny zava-drehetra aho.\u201d Dia mbola nisisika ihany izy, ka noraisin\u2019i Esao izany.",
        "12": "Ary hoy i Esao: \u201cAndeha isika hiala eto, ka aleo aho handeha eo alohanao.\u201d",
        "13": "Fa hoy i Jakoba: \u201cFantatry ny tompoko tsara fa mora reraka ny ankizy, ary mampinono ny ondry sy omby entiko. Koa raha entina haingana loatra ao anatin\u2019ny iray andro ireo, dia ho faty ny andiam-biby rehetra.",
        "14": "Koa aoka re ny tompoko hialoha ny mpanompony e! Fa aleo aho hanohy ny diako miadana, araka ny dian\u2019ny biby fiompy eo alohako sy ny dian\u2019ny ankizy, mandra-pahatongako any amin\u2019ny tompoko any Seira.\u201d",
        "15": "Dia hoy i Esao: \u201cRaha sitrakao \u00e0ry, dia omeko olona ianao hanampy anao.\u201d Fa hoy i Jakoba: \u201cAoka re ho amin\u2019izao e! Aoka aho mba hahazo sitraka amin\u2019ny tompoko.\u201d",
        "16": "Koa niverina nankany Seira i Esao tamin\u2019iny andro iny.",
        "17": "Ary i Jakoba niainga ho any Sokota. Ary nanorina trano izy, sady nanao trano rantsankazo ho an\u2019ny biby fiompiny. Izany no antony nanaovany ny anaran\u2019ilay toerana hoe Sokota.",
        "18": "Farany, dia tonga soa aman-tsara teo akaikin\u2019ny tan\u00e0nan\u2019i Sekema tany Kanana i Jakoba, rehefa avy tany Padana-arama. Ary nanangana ny tobiny tandrifin\u2019ilay tan\u00e0na izy.",
        "19": "Dia nahazo sombin-tany nananganany ny tranolainy izy. Ary farantsa volafotsy zato no nividianany izany tamin\u2019ny zanakalahin\u2019i Hamora, rain\u2019i Sekema.",
        "20": "Dia nanorina alitara teo izy, ary ny anaran\u2019ilay alitara nataony hoe Andriamanitra dia Andriamanitry ny Israely."
    },
    "34": {
        "1": "Ary zatra nandeha nitsidika ny zazavavy tompon-tany i Dina zanakavavin\u2019i Lea, izay naterany tamin\u2019i Jakoba.",
        "2": "Ary nahita azy i Sekema, zanakalahin\u2019i Hamora Hivita izay mpiadidy tao amin\u2019ilay tany, dia naka azy ka nametaveta azy.",
        "3": "Ary tany amin\u2019i Dina zanakavavin\u2019i Jakoba foana ny sain\u2019i Sekema. Dia raiki-pitia tamin-drazazavavy izy, ka tsy nitsahatra nanao teny nambabo ny fony.",
        "4": "Farany, dia hoy izy tamin\u2019i Hamora rainy: \u201cAlaivo ho vadiko io tovovavy io.\u201d",
        "5": "Ary ren\u2019i Jakoba fa efa nandoto an\u2019i Dina zanany vavy i Sekema. Mbola niandry ny biby fiompiny tany an-tsaha anefa ny zanany lahy, ka nangina ihany izy mandra-pahatongan\u2019izy ireo.",
        "6": "Ary nivoaka ho any amin\u2019i Jakoba i Hamora, rain\u2019i Sekema, mba hiresaka taminy.",
        "7": "Dia nody avy tany an-tsaha ny zanakalahin\u2019i Jakoba raha vao nandre izay nitranga. Ary nalahelo sady tezitra be izy ireo. Nanao hadalana nanala baraka ny Israely mantsy i Sekema, noho ny nanaovany firaisana tamin\u2019ny zanakavavin\u2019i Jakoba, nefa zavatra tsy tokony hatao mihitsy izany.",
        "8": "Ary niresaka tamin\u2019izy ireo i Hamora hoe: \u201cRaiki-pitia amin\u2019ny zanakareo vavy i Sekema zanako. Koa mba omeo azy re razazavavy ho vadiny e!",
        "9": "Ary aoka hisy fifanarahana eo amintsika, ka ny zanakareo vavy homenareo ho vadin\u2019ny zanakay lahy, ary ny zanakay vavy kosa halainareo ho vadin\u2019ny zanakareo lahy.",
        "10": "Dia ho afaka hiara-monina aminay ianareo. Ary eo anoloanareo ny tany, ka mahazo monina sy manao varotra eo ianareo, ary afaka manorim-ponenana eo.\u201d",
        "11": "Ary hoy i Sekema tamin\u2019ny rain-drazazavavy sy ny anadahiny: \u201cAoka aho hahazo sitraka aminareo, ka izay hotakinareo dia homeko.",
        "12": "Ataovy lafo be ny vodiondry sy ny fanomezana takinareo amiko, fa vonona aho hanome araka izay lazainareo amiko. Izao fotsiny no angatahiko: Omeo ahy razazavavy ho vadiko.\u201d",
        "13": "Ary ny zanakalahin\u2019i Jakoba namaly an\u2019i Sekema sy Hamora rainy tamim-pitaka, satria nandoto an\u2019i Dina anabaviny i Sekema.",
        "14": "Koa hoy izy ireo tamin\u2019izy mianaka: \u201cTsy azonay atao ny manome ny anabavinay ho an\u2019ny lehilahy tsy mifora, fa manala baraka anay izany.",
        "15": "Hanaiky anareo anefa izahay raha izao no ataonareo: Tsy maintsy hatao tahaka anay ianareo, ka hoforana ny lahy rehetra eo aminareo.",
        "16": "Dia homenay anareo ny zanakay vavy, ary halainay ho anay ny zanakareo vavy. Koa hiara-monina aminareo izahay, dia ho firenena iray isika.",
        "17": "Fa raha tsy mihaino anay kosa ianareo ka tsy hoforana, dia halainay ny zanakay vavy ka handeha izahay.\u201d",
        "18": "Ary sitrak\u2019i Hamora sy Sekema zanany ny hevitr\u2019izy ireo.",
        "19": "Koa tsy nangataka andro razazalahy nanao izany, satria nahafinaritra azy ny zanakavavin\u2019i Jakoba, sady razazalahy no mendri-kaja indrindra tao amin\u2019ny ankohonan-drainy manontolo.",
        "20": "Koa nankeo am-bavahadin\u2019ny tan\u00e0nany i Hamora sy Sekema zanany, ka niteny tamin\u2019ny lehilahy tao an-tan\u00e0na hoe:",
        "21": "\u201cTe hihavana amintsika ireo olona ireo. Koa aoka izy hanorim-ponenana eto amin\u2019ny tanintsika sy hanao varotra eto, satria malalaka be azony ipetrahana ny tany. Ny zanany vavy dia azontsika alaina ho vady, ary ny zanatsika vavy azontsika omena azy.",
        "22": "Hanaiky hiara-monina amintsika izy ireo mba ho firenena iray isika sy ry zareo, raha izao no ataontsika: Tsy maintsy hoforana ny lahy rehetra eto amintsika, toy ny namorana azy ireo.",
        "23": "Tsy ho antsika ve amin\u2019izay ny fananany sy ny harenany ary ny biby fiompiny rehetra? Aoka fotsiny isika hanaiky izay lazainy, mba hiarahany monina amintsika.\u201d",
        "24": "Ary nihaino an\u2019i Hamora sy Sekema zanany ny olona rehetra nivoaka tamin\u2019ny vavahadin\u2019ny tan\u00e0nany, ka noforana ny lahy rehetra, dia izay rehetra nivoaka tamin\u2019ny vavahadin\u2019ny tan\u00e0na.",
        "25": "Kanjo tamin\u2019ny andro fahatelo, raha mbola nanaintaina ireo lehilahy, dia nandray ny sabany ny zanak\u2019i Jakoba roa lahy, dia i Simeona sy Levy, anadahin\u2019i Dina. Koa niditra tao an-tan\u00e0na izy ireo, ary tsy nisy niahiahy hoe hamono ny lahy rehetra tao izy ireo.",
        "26": "Ary novonoiny tamin\u2019ny lelan-tsabatra i Hamora sy Sekema zanany. Dia naka an\u2019i Dina tao an-tranon\u2019i Sekema izy ireo ka lasa nandeha.",
        "27": "Ary ny zanakalahin\u2019i Jakoba hafa dia nanafika an\u2019ireo lehilahy naratra mafy efa ho faty, sy nandroba an\u2019ilay tan\u00e0na, noho ny nandotoan\u2019izy ireo ny anabaviny.",
        "28": "Dia nalain\u2019ny zanak\u2019i Jakoba ny ondrin\u2019izy ireo sy ny ombiny sy ny ampondrany sy izay tao an-tan\u00e0na ary izay teny an-tsaha.",
        "29": "Ary nentiny ho babo ny fananan\u2019izy ireo rehetra sy ny zanany kely ary ny vadiny, ka norobainy ny zava-drehetra tao an-trano.",
        "30": "Ary hoy i Jakoba tamin\u2019i Simeona sy Levy: \u201cEfa nahatonga loza tamiko ianareo, fa noho ny nataonareo, dia hankahala ahy ny mponina eto amin\u2019ity tany ity, dia ny Kananita sy ny Perizita. Ary satria vitsy an\u2019isa aho, dia hiangona hanohitra sy hamely ahy izy ireo, ka ho ripaka izaho sy ny ankohonako.\u201d",
        "31": "Fa hoy ireo: \u201cNy anabavinay ve dia avelanay hataon\u2019ny olona toy ny mpivaro-tena?\u201d"
    },
    "35": {
        "1": "Taorian\u2019izany, dia hoy Andriamanitra tamin\u2019i Jakoba: \u201cMandehana miakatra any Betela ka mitoera any. Ary manaova alitara any, ho an\u2019ilay Andriamanitra izay niseho taminao, fony ianao nandositra an\u2019i Esao rahalahinao.\u201d",
        "2": "Dia hoy i Jakoba tamin\u2019ny ankohonany sy izay rehetra niaraka taminy: \u201cArio ny andriamani-kafa any aminareo, ary diovy ny tenanareo, ka soloy ny lamba fitafinareo.",
        "3": "Ary andao isika hiakatra any Betela. Dia any aho no hanao alitara ho an\u2019Andriamanitra, izay nihaino ahy tamin\u2019ny andro fahoriako, ka nomba ahy tany amin\u2019ny lalana nalehako.\u201d",
        "4": "Koa nomen\u2019izy ireo an\u2019i Jakoba ny andriamani-kafa rehetra tany amin\u2019izy ireo sy ny kavina teny an-tsofiny, ka nalevin\u2019i Jakoba teo am-pototr\u2019ilay hazobe tany akaikin\u2019i Sekema.",
        "5": "Dia niainga izy ireo. Ary nataon\u2019Andriamanitra nihorohoro ireo tan\u00e0na nanodidina, ka tsy nanenjika ny zanak\u2019i Jakoba ireny.",
        "6": "Farany, dia tonga tao Lozy, izany hoe Betela, ao amin\u2019ny tany Kanana i Jakoba sy ny olona rehetra niaraka taminy.",
        "7": "Dia nanorina alitara teo izy, ary nataony hoe Ela-betela ny anaran\u2019ilay toerana, satria teo no nisehoan\u2019Andriamanitra taminy, fony izy nandositra ny rahalahiny.",
        "8": "Tat\u1ef3 aoriana dia maty i Debora, ilay vehivavy nampinono an\u2019i Rebeka taloha, ka nalevina teo akaikin\u2019i Betela, teo am-pototry ny hazo goavam-be iray. Koa nataon\u2019i Jakoba hoe Alona-bakota ny anaran\u2019ilay hazo.",
        "9": "Dia niseho tamin\u2019i Jakoba indray Andriamanitra, ka nitso-drano azy tamin\u2019izy avy tany Padana-arama.",
        "10": "Ary hoy Andriamanitra taminy: \u201cJakoba no anaranao. Tsy atao hoe Jakoba intsony anefa ny anaranao, fa hatao hoe Israely.\u201d Dia nataony hoe Israely ny anarany.",
        "11": "Ary hoy koa Andriamanitra taminy: \u201cIzaho no Andriamanitra Mahery Indrindra. Man\u00e0na taranaka ka mihabetsaha. Hisy firenena maro sy vondrom-pirenena hipoitra avy aminao, ary hisy mpanjaka maro haterakao. *",
        "12": "Homeko anao ilay tany nomeko an\u2019i Abrahama sy Isaka, ary homeko ny taranakao handimby anao koa izany.\u201d",
        "13": "Avy eo dia niakatra Andriamanitra ka niala teo aminy, teo amin\u2019ilay toerana niresahany taminy.",
        "14": "Koa nanorina tsangambato teo amin\u2019ilay toerana niresahan\u2019Andriamanitra taminy i Jakoba, ka nandraraka fanatitra zava-pisotro sy menaka teo amboniny.",
        "15": "Ary Betela ihany no nataon\u2019i Jakoba anaran\u2019ilay toerana niresahan\u2019Andriamanitra taminy.",
        "16": "Koa niainga izy ireo ka niala tao Betela. Ary raha mbola lavidavitra ihany vao ho tonga tao Efrata, dia efa akaiky hiteraka i Rahely, nefa saro-piterahana izy.",
        "17": "Raha mbola nananosarotra ny fiterahany, dia hoy ny mpampivelona: \u201cAza matahotra, fa mbola lahikely koa ity ho azonao ity.\u201d",
        "18": "Ary efa ho faty i Rahely. Koa rehefa niala aina * izy, dia nataony hoe Ben-ony ny anaran\u2019ilay zaza. Fa ny rainy kosa niantso azy hoe Benjamina.",
        "19": "Dia maty i Rahely ka nalevina teny amin\u2019ny lalana mankany Efrata, izay atao hoe Betlehema.",
        "20": "Koa nanorina tsangambato teo ambonin\u2019ny fasany i Jakoba. Io no tsangambaton\u2019ny fasan\u2019i Rahely mandraka androany.",
        "21": "Taorian\u2019izany, dia niainga i Israely. Ary nanorina ny tranolainy izy raha vao niala kely teo amin\u2019ny tilikambo Edera.",
        "22": "Indray mandeha, raha mbola nonina teo amin\u2019izany tany izany i Israely, dia lasa i Robena nanao firaisana tamin\u2019i Bilaha vadikelin-drainy, ary ren\u2019i Israely izany. Ary roa ambin\u2019ny folo ny zanakalahin\u2019i Jakoba.",
        "23": "Ny naterak\u2019i Lea dia i Robena, lahimatoan\u2019i Jakoba, sy Simeona sy Levy sy Joda sy Isakara ary Zebolona.",
        "24": "Ny naterak\u2019i Rahely dia i Josefa sy Benjamina.",
        "25": "Ary ny naterak\u2019i Bilaha, mpanompovavin\u2019i Rahely, dia i Dana sy Naftaly.",
        "26": "Ary ny naterak\u2019i Zilpa, mpanompovavin\u2019i Lea, dia i Gada sy Asera. Ireo no zanakalahin\u2019i Jakoba izay naterany tany Padana-arama.",
        "27": "Farany, dia tonga tany amin\u2019i Isaka rainy tany Mamre i Jakoba, tao Kiriata-arba, izany hoe Hebrona, izay nivahinian\u2019i Abrahama sy Isaka.",
        "28": "Ary valopolo amby zato taona ny andron\u2019i Isaka.",
        "29": "Dia niala aina i Isaka ka maty, ary nangonina any amin\u2019ny razany izy, rehefa antitra sady voky andro. Ary nandevina azy i Esao sy Jakoba zanany."
    },
    "36": {
        "1": "Ary izao no tantaran\u2019i Esao, izany hoe Edoma:",
        "2": "I Esao naka vady tamin\u2019ny zanakavavin\u2019ny Kananita: Ada zanakavavin\u2019i Elona Hetita, sy Oholibama zanakavavin\u2019i Ana sady zafikelin\u2019i Zibona Hivita,",
        "3": "ary koa Basemata zanakavavin\u2019i Ismaela sady anabavin\u2019i Nebaiota.",
        "4": "Ary i Ada niteraka an\u2019i Elifaza tamin\u2019i Esao, ary i Basemata niteraka an\u2019i Regoela,",
        "5": "ary i Oholibama niteraka an\u2019i Jeosy sy Jalama ary Kora. Ireo no zanakalahin\u2019i Esao izay naterany tany Kanana.",
        "6": "Tat\u1ef3 aoriana, dia nentin\u2019i Esao ny vadiny sy ny zanany lahy sy ny zanany vavy sy ny olona * rehetra tao an-tranony sy ny biby fiompiny sy ny bibiny hafa rehetra ary ny fananana rehetra voangony tany Kanana, ka lasa izy nankany an-tany hafa, lavitra an\u2019i Jakoba rahalahiny.",
        "7": "Nanjary be loatra mantsy ny fananan\u2019izy mirahalahy, ka tsy afaka niara-nonina izy ireo, sady tsy antonona azy intsony ilay tany nivahiniany, noho ny amin\u2019ny biby fiompiny.",
        "8": "Koa nanorim-ponenana tany amin\u2019ny faritra be tendrombohitr\u2019i Seira i Esao. I Esao no Edoma.",
        "9": "Ary izao no tantaran\u2019i Esao rain\u2019ny Edomita, tany amin\u2019ny faritra be tendrombohitr\u2019i Seira:",
        "10": "Ireto no anaran\u2019ny zanakalahin\u2019i Esao: Elifaza zanak\u2019i Ada vadin\u2019i Esao, sy Regoela zanak\u2019i Basemata vadin\u2019i Esao.",
        "11": "Ary ny zanakalahin\u2019i Elifaza dia i Temana, Omara, Zefo, Gatama ary Kenaza.",
        "12": "Ary lasa vadikelin\u2019i Elifaza zanakalahin\u2019i Esao, i Timna. Dia niteraka an\u2019i Amaleka tamin\u2019i Elifaza izy. Ireo no taranak\u2019i Ada vadin\u2019i Esao.",
        "13": "Ary ireto no zanakalahin\u2019i Regoela: Nahata, Zera, Sama ary Miza. Ireo no taranak\u2019i Basemata vadin\u2019i Esao.",
        "14": "Ary ireto no zanakalahin\u2019i Oholibama vadin\u2019i Esao, izay zanakavavin\u2019i Ana sady zafikelin\u2019i Zibona: Jeosy sy Jalama ary Kora izay naterany tamin\u2019i Esao.",
        "15": "Ary ireto no lehibem-pokon\u2019ny taranak\u2019i Esao, izay zanakalahin\u2019i Elifaza lahimatoan\u2019i Esao: Temana lehibem-poko, Omara lehibem-poko, Zefo lehibem-poko, Kenaza lehibem-poko,",
        "16": "Kora lehibem-poko, Gatama lehibem-poko, Amaleka lehibem-poko. Ireo no lehibem-poko avy tamin\u2019i Elifaza, tany amin\u2019ny tany Edoma. Ireo no taranak\u2019i Ada.",
        "17": "Ary ireto no zanakalahin\u2019i Regoela, zanak\u2019i Esao: Nahata lehibem-poko, Zera lehibem-poko, Sama lehibem-poko, Miza lehibem-poko. Ireo no lehibem-poko avy tamin\u2019i Regoela, tany Edoma. Ireo no taranak\u2019i Basemata vadin\u2019i Esao.",
        "18": "Ary ireto no zanakalahin\u2019i Oholibama vadin\u2019i Esao: Jeosy lehibem-poko, Jalama lehibem-poko, Kora lehibem-poko. Ireo no lehibem-poko avy tamin\u2019i Oholibama, zanakavavin\u2019i Ana sady vadin\u2019i Esao.",
        "19": "Ireo no zanakalahin\u2019i Esao, ary ireo no lehibem-pokony. I Esao no Edoma.",
        "20": "Ary ireto no taranak\u2019i Seira Horita, izay mponina teo amin\u2019ilay tany: Lotana, Sobala, Zibona, Ana,",
        "21": "Disona, Ezera ary Disana. Ireo no lehibem-pokon\u2019ny Horita taranak\u2019i Seira, tany Edoma.",
        "22": "Ary ny zanakalahin\u2019i Lotana dia i Hory sy Hemama. Ary i Timna no anabavin\u2019i Lotana.",
        "23": "Ary ireto no zanakalahin\u2019i Sobala: Alvana, Manahata, Ebala, Sefo ary Onama.",
        "24": "Ary ireto no zanakalahin\u2019i Zibona: Aia sy Ana. Io Ana io no nahita ny ranomafana tany an-tany efitra, fony izy niandry ny ampondran\u2019i Zibona rainy.",
        "25": "Ary ireto no zanak\u2019i Ana: Disona, sy Oholibama zanakavavin\u2019i Ana.",
        "26": "Ary ireto no zanakalahin\u2019i Disona: Hemdana, Esbana, Jitrana ary Kerana.",
        "27": "Ary ireto no zanakalahin\u2019i Ezera: Bilana sy Zavana ary Akana.",
        "28": "Ary ireto no zanakalahin\u2019i Disana: Oza sy Arana.",
        "29": "Ary ireto no lehibem-pokon\u2019ny Horita: Lotana lehibem-poko, Sobala lehibem-poko, Zibona lehibem-poko, Ana lehibem-poko,",
        "30": "Disona lehibem-poko, Ezera lehibem-poko, Disana lehibem-poko. Ireo no lehibem-pokon\u2019ny Horita, araka ny anarany avy, tany Seira.",
        "31": "Ary ireto no mpanjaka nitondra tany Edoma, talohan\u2019ny nisian\u2019ny mpanjaka teo amin\u2019ny zanak\u2019Israely:",
        "32": "Bela zanakalahin\u2019i Beora no nanjaka tany Edoma, ary Dinaba no anaran\u2019ny tan\u00e0nany.",
        "33": "Rehefa maty i Bela, dia nanjaka nandimby azy i Jobaba zanakalahin\u2019i Zera avy any Bozra.",
        "34": "Rehefa maty i Jobaba, dia nanjaka nandimby azy i Hosama avy any amin\u2019ny tanin\u2019ny Temanita.",
        "35": "Rehefa maty i Hosama, dia nanjaka nandimby azy i Hadada zanakalahin\u2019i Bedada, izay nandresy ny Midianita teo amin\u2019ny faritr\u2019i Moaba. Ary Avita no anaran\u2019ny tan\u00e0nan\u2019i Hadada.",
        "36": "Rehefa maty i Hadada, dia nanjaka nandimby azy i Samla avy any Masreka.",
        "37": "Rehefa maty i Samla, dia nanjaka nandimby azy i Saoly avy any Rehobota eo amoron\u2019ny Renirano.",
        "38": "Rehefa maty i Saoly, dia nanjaka nandimby azy i Bala-hanana zanakalahin\u2019i Akbora.",
        "39": "Rehefa maty i Bala-hanana zanak\u2019i Akbora, dia nanjaka nandimby azy i Hadara. Ary Pao no anaran\u2019ny tan\u00e0nany. Ary ny anaran\u2019ny vadiny dia Mehetebela zanakavavin\u2019i Matreda, izay zanakavavin\u2019i Mezahaba.",
        "40": "Koa ireto no anaran\u2019ny lehibem-poko avy tamin\u2019i Esao, araka ny fianakaviany avy sy ny toerana nisy azy ary ny anarany: Timna lehibem-poko, Alva lehibem-poko, Jeteta lehibem-poko,",
        "41": "Oholibama lehibem-poko, Elaha lehibem-poko, Pinona lehibem-poko,",
        "42": "Kenaza lehibem-poko, Temana lehibem-poko, Mibzara lehibem-poko,",
        "43": "Magdiela lehibem-poko, Irama lehibem-poko. Ireo no lehibem-pokon\u2019i Edoma, araka izay toerana nonenany tao amin\u2019ny taniny. Ireo no taranak\u2019i Esao rain\u2019ny Edomita."
    },
    "37": {
        "1": "Ary i Jakoba mbola nonina tao amin\u2019ilay tany nivahinian-drainy, tany Kanana.",
        "2": "Ary izao no tantaran\u2019i Jakoba: Rehefa fito ambin\u2019ny folo taona i Josefa, dia niara-niandry ondry tamin\u2019ny rahalahiny izy. Niaraka tamin\u2019ny zanakalahin\u2019i Bilaha sy ny zanakalahin\u2019i Zilpa vadin-drainy izy, satria mbola zaza. Ary notantarainy tamin-drainy ny ratsy nataon\u2019ny rahalahiny.",
        "3": "Tian\u2019i Israely mihoatra noho ny zanany lahy hafa rehetra i Josefa, satria zanaky ny fahanterany. Ary nampanao akanjo lava mitsipitsipika misy tanany ho an\u2019i Josefa izy.",
        "4": "Rehefa hitan\u2019ny rahalahiny fa tian-drainy mihoatra noho izy rehetra i Josefa, dia nankahala azy izy ireo, ka tsy nahavita niresaka taminy tamin-katsaram-panahy.",
        "5": "Ary nanonofy i Josefa ka notantarainy tamin\u2019ny rahalahiny izany. Koa vao mainka nankahala azy ny rahalahiny.",
        "6": "Hoy mantsy izy tamin\u2019ireo: \u201cMba henoy kely izao nofiko izao:",
        "7": "Samy namatotra amboara teny an-tsaha, hono, isika no iny fa niarina ny amboarako ka nijoro mahitsy, ary indreo kosa ny amboaranareo fa nanodidina ka niankohoka teo anoloan\u2019ny amboarako.\u201d",
        "8": "Ary hoy ny rahalahiny taminy: \u201cDia tena hanjaka aminay tokoa ve ialahy? Dia tena hifehy anay tokoa ve ialahy?\u201d Koa vao mainka nankahalan\u2019ireo azy ny nofiny sy ny teniny.",
        "9": "Ary mbola nanonofy indray izy ka notantarainy tamin\u2019ny rahalahiny, hoe: \u201cNanonofy indray aho, ary indreo fa niankohoka teo anatrehako ny masoandro sy ny volana ary ny kintana iraika ambin\u2019ny folo.\u201d",
        "10": "Ary notantarainy tamin-drainy sy ny rahalahiny izany. Koa niteny mafy azy ny rainy hoe: \u201cInona no dikan\u2019izany nofinao izany? Ho avy tokoa ve izaho sy ny reninao ary ny rahalahinao ka hiankohoka amin\u2019ny tany eo anatrehanao?\u201d",
        "11": "Koa nialona azy ny rahalahiny, fa ny rainy kosa nitadidy izany teny izany.",
        "12": "Ary lasa niandry ny andian\u2019ondrin\u2019ny rainy tany akaikin\u2019i Sekema ny rahalahiny.",
        "13": "Ary hoy i Israely tamin\u2019i Josefa: \u201cTsy miandry ondry any akaikin\u2019i Sekema moa ny rahalahinao? Avia hirahiko ho any aminy ianao.\u201d Dia hoy i Josefa: \u201cInt\u1ef3 aho!\u201d",
        "14": "Koa hoy izy taminy: \u201cMba mandehana jereo raha tsy misy maninona ny rahalahinao sy ny andian\u2019ondry. Dia miverena hilaza amiko.\u201d Koa nirahiny avy teo amin\u2019ny lemaka iva any Hebrona i Josefa, ka lasa nankany Sekema.",
        "15": "Ary nisy lehilahy nahita azy nirenireny tany an-tsaha, ka nanontany azy hoe: \u201cFa inona no tadiavinao?\u201d",
        "16": "Dia hoy izy: \u201cNy rahalahiko no tadiaviko. Mba lazao amiko izay toerana iandrasany ondry.\u201d",
        "17": "Ary hoy ralehilahy: \u201cNiala teto ry zareo, fa reko niresaka hoe: \u2018Andao isika ho any Dotana.\u2019\u201d Koa narahin\u2019i Josefa izay nalehan\u2019ny rahalahiny, ka hitany tany Dotana izy ireo.",
        "18": "Vao lavitra izy dia tazan\u2019izy ireo. Ary raha mbola tsy tonga teny akaikin\u2019izy ireo akory izy, dia nanaovan\u2019ireo tetika hovonoina ho faty.",
        "19": "Koa nifampiresaka ireo hoe: \u201cIny tonga iny ilay mpanonofy.",
        "20": "Andao hovonointsika izy dia hatsipintsika ao anatin\u2019ny iray amin\u2019ireo lavaka fanangonan-drano ireo, ka holazaintsika hoe lanin\u2019ny bibidia masiaka. Dia ho hitantsika hoe hanao ahoana ny nofiny.\u201d",
        "21": "Rehefa nandre izany i Robena, dia nitady hevitra hamonjena azy eo an-tanan\u2019ireo. Koa hoy izy: \u201cAoka isika tsy hamely azy * ho faty.\u201d",
        "22": "Ary hoy koa izy: \u201cAza mandatsa-dra, fa atsipazo ao anatin\u2019io lavaka fanangonan-drano at\u1ef3 an-tany efitra io izy, ary aza mikasi-tanana azy.\u201d Te hamonjy an\u2019i Josefa teo an-tanan\u2019ireo mantsy izy, mba hamerenany azy tany amin-drainy.",
        "23": "Koa raha vao tonga teo amin\u2019ny rahalahiny i Josefa, dia nendahan\u2019ireo ny akanjony, dia ilay akanjo lava mitsipitsipika nanaovany.",
        "24": "Ary nobatainy izy ka natsipiny tao anatin\u2019ilay lavaka fanangonan-drano. Ary foana ilay lavaka tamin\u2019izay, fa tsy nisy rano tao.",
        "25": "Dia nipetraka hihinan-kanina izy ireo. Ary rehefa nanopy ny masony ireo, dia nahita Ismaelita maromaro niara-dia avy tany Gileada. Ary ny ramevany nitondra ditin-kazo ladanoma sy balsama ary hodi-kazo misy ditiny, izay nentiny nidina ho any Ejipta.",
        "26": "Dia hoy i Joda tamin\u2019ny rahalahiny: \u201cInona moa no soa ho azontsika, raha mamono ny rahalahintsika isika ka manafina ny rany?",
        "27": "Andao hamidintsika amin\u2019ireto Ismaelita ireto izy, fa tsy hamely azy ny tanantsika. Rahalahintsika sy nofontsika ihany ange izy e!\u201d Koa nohenoin\u2019ireo ny tenin\u2019ny rahalahiny.",
        "28": "Ary nisy Midianita mpivarotra nandalo. Dia nakarin\u2019ny rahalahiny avy tao amin\u2019ilay lavaka fanangonan-drano i Josefa, ka namidiny farantsa volafotsy roapolo tamin\u2019ireo Ismaelita. Dia nentin\u2019ireo nankany Ejipta i Josefa.",
        "29": "Rehefa niverina nankeo amin\u2019ilay lavaka fanangonan-drano i Robena, dia efa tsy tao intsony i Josefa. Koa nandrovitra ny akanjony i Robena.",
        "30": "Dia niverina teo amin\u2019ny rahalahiny izy, ka niantsoantso hoe: \u201cTsy ao intsony ilay zaza! Aiza re ny tany halehako e?\u201d",
        "31": "Ary nalain\u2019ny rahalahiny ilay akanjo lavan\u2019i Josefa. Ary namono osilahy izy ireo, ka natsobony imbetsaka tao amin\u2019ny ra ilay akanjo.",
        "32": "Avy eo dia nampanateriny tany amin-drainy ilay akanjo lava mitsipitsipika, ka nilazany izy hoe: \u201cIty no hitanay. Mba jereo tsara raha ny akanjo lavan\u2019ny zanakao ity na tsia.\u201d",
        "33": "Koa nojeren\u2019ny rainy tsara ilay izy, ka niantsoantso izy hoe: \u201cNy akanjo lavan\u2019ny zanako ity! Tena notafihin\u2019ny bibidia masiaka i Josefa ka noviravirainy!\u201d",
        "34": "Dia nandrovitra ny lamba fitafiny i Jakoba, ka nisikina lamba gony sady nisaona an-janany andro maro.",
        "35": "Ary nampionona azy foana ny zanany lahy rehetra sy ny zanany vavy rehetra, fa tsy nety nampiononina izy. Fa hoy izy: \u201cHidina amin\u2019alahelo ho any amin-janako any amin\u2019ny Fasana * aho!\u201d Ary nitomany azy foana ny rainy.",
        "36": "Ary ny Midianita nivarotra an\u2019i Josefa tany Ejipta tamin\u2019i Potifara, tandapan\u2019i Farao sady lehiben\u2019ny mpiaro azy."
    },
    "38": {
        "1": "Ary nidina avy tany amin\u2019ny rahalahiny i Joda, ka nanangana ny tranolainy teo akaikin\u2019izay nisy an\u2019ilay lehilahy adolamita atao hoe Hira.",
        "2": "Ary teo no nahitan\u2019i Joda ny zanakavavin\u2019i Soa lehilahy kananita iray. Koa naka an-dravehivavy ho vadiny i Joda ka nanao firaisana taminy.",
        "3": "Ary bevohoka ravehivavy ka tera-dahy. Ary nataony hoe Era ny anarany.",
        "4": "Ary bevohoka indray izy ka tera-dahy, dia nataony hoe Onana ny anarany.",
        "5": "Ary mbola tera-dahy koa izy, ka nataony hoe Sela ny anarany. Tany Akziba i Joda tamin\u2019ny fotoana niterahan-dravehivavy an\u2019i Sela.",
        "6": "Tat\u1ef3 aoriana dia naka vady ho an\u2019i Era lahimatoany i Joda: Tamara no anarany.",
        "7": "Nanao izay ratsy teo imason\u2019i Jehovah anefa i Era lahimatoan\u2019i Joda, ka novonoin\u2019i Jehovah ho faty.",
        "8": "Dia hoy i Joda tamin\u2019i Onana: \u201cManaova firaisana amin\u2019ny vadin-drahalahinao, ary alaivo ho vady izy ka ento loloha, dia miteraha hamelo-maso ny rahalahinao.\u201d",
        "9": "Fantatr\u2019i Onana anefa fa tsy ho azy ny zaza. Koa rehefa nanao firaisana tamin\u2019ny vadin-drahalahiny izy, dia nariany tamin\u2019ny tany ny tsirinainy, mba tsy hanomezany taranaka ho an\u2019ny rahalahiny.",
        "10": "Ary ratsy teo imason\u2019i Jehovah izay nataony, ka novonoiny ho faty koa izy.",
        "11": "Koa hoy i Joda tamin\u2019i Tamara vinantovaviny: \u201cMitoera ho mpitondratena any an-tranon-drainao, mandra-pahalehiben\u2019i Sela zanako lahy.\u201d Fa hoy izy anakampo: \u201cSao ho faty toy ireo rahalahiny koa izy.\u201d Koa lasa nitoetra tany an-tranon-drainy i Tamara.",
        "12": "Ary rehefa afaka elaela, dia maty ilay zanakavavin\u2019i Soa, izany hoe ilay vadin\u2019i Joda. Ary rehefa tapitra ny fotoana fisaonana, dia niakatra nankany amin\u2019ny mpanety ny ondriny tany Timna i Joda sy Hira Adolamita namany.",
        "13": "Ary nisy nilaza tamin\u2019i Tamara hoe: \u201cMiakatra ho any Timna ny rafozandahinao, hanety ny ondriny.\u201d",
        "14": "Dia nesorin\u2019i Tamara ny akanjon\u2019ny mpitondratena nanaovany, ka nosaronany lamba ny tenany, sady nosaronany koa ny tarehiny. Ary nipetraka teo amin\u2019ny fidirana ho ao Enaima, izay eo amin\u2019ny lalana mankany Timna, izy. Hitany mantsy fa efa lehibe i Sela, nefa mbola tsy nomena ho vadin\u2019i Sela ihany izy.",
        "15": "Ary raha vao nahita azy i Joda, dia nihevitra azy ho mpivaro-tena, satria nosaronany ny tarehiny.",
        "16": "Koa nivily nankeo aminy teo amoron-dalana i Joda, ka niteny hoe: \u201cMba avelao aho hanao firaisana aminao.\u201d Fa tsy fantany hoe ny vinantovaviny io. Hoy anefa ravehivavy: \u201cInona no homenao ahy mba hanaovanao firaisana amiko?\u201d",
        "17": "Dia hoy izy: \u201cHampanatitra zanak\u2019osy avy amin\u2019ny ondry aman\u2019osy aho.\u201d Fa hoy ravehivavy: \u201cHanome antoka ve ianao mandra-panatitrao izany?\u201d",
        "18": "Ary hoy izy: \u201cInona no antoka homeko anao?\u201d Dia hoy ravehivavy: \u201cNy peratra fanombohan-kasenao sy iny tadiny iny ary ny tehina eny an-tananao.\u201d Ary nomen\u2019i Joda azy izany ka nanao firaisana taminy izy, dia bevohoka ravehivavy.",
        "19": "Taorian\u2019izay, dia nitsangana ravehivavy ka lasa. Ary nesoriny ny lamba nisaronany, ka nanaovany indray ny akanjon\u2019ny mpitondratena.",
        "20": "Ary nampanaterin\u2019i Joda an\u2019ilay Adolamita namany ilay zanak\u2019osy, mba hahazoana an\u2019ilay antoka tany amin-dravehivavy. Tsy nahita an-dravehivavy mihitsy anefa ilay namany.",
        "21": "Ary nanontaniany ny olona teo an-toerana hoe: \u201cAiza ilay mpivaro-tenan\u2019ny tempoly teto Enaima, ilay teo amoron-dalana iny?\u201d Fa hoy ny olona: \u201cTsy nisy mpivaro-tenan\u2019ny tempoly mihitsy teto.\u201d",
        "22": "Farany, dia niverina tany amin\u2019i Joda izy ka niteny hoe: \u201cTsy hitako mihitsy ravehivavy, sady nilaza koa ny olona tany hoe: \u2018Tsy nisy mpivaro-tenan\u2019ny tempoly mihitsy teto.\u2019\u201d",
        "23": "Ary hoy i Joda: \u201cAvelao ho lasany any ireny, sao ho afa-baraka eo isika. Izaho rahateo efa nampanatitra ity zanak\u2019osy ity, fa ianao no tsy nahita an-dravehivavy mihitsy.\u201d",
        "24": "Nony afaka telo volana teo ho eo anefa, dia nisy nilaza tamin\u2019i Joda hoe: \u201cNivaro-tena i Tamara vinantovavinao, ka bevohoka tamin\u2019ny fivarotan-tenany.\u201d Dia hoy i Joda: \u201cAvoahy izy hodorana.\u201d",
        "25": "Ary rehefa navoaka izy, dia nampilaza tamin\u2019ny rafozandahiny hoe: \u201cIlay lehilahy tompon\u2019ireto zavatra ireto no nahabevohoka ahy.\u201d Ary hoy koa izy: \u201cMba jereo tsara hoe an\u2019iza ireto peratra fanombohan-kase sy kofehy ary tehina ireto.\u201d",
        "26": "Dia nojeren\u2019i Joda tsara ireo, ka hoy izy: \u201cMarina noho izaho izy, satria tsy nomeko ho vadin\u2019i Sela zanako lahy.\u201d Ary tsy nanao firaisana taminy intsony i Joda.",
        "27": "Ary rehefa tonga ny fotoana hiterahany, dia zaza kambana no tao an-kibony.",
        "28": "Raha mbola teo am-piterahana izy, dia namoaka ny tanany ny zaza iray. Avy hatrany dia naka kofehy mena midorehitra ny mpampivelona, ka nafatony tamin\u2019ny tanan\u2019ilay zaza, sady hoy izy: \u201cIty no nivoaka voalohany.\u201d",
        "29": "Tamin\u2019ny farany anefa, raha vao nahemotr\u2019ilay zaza ny tanany, dia ny rahalahiny indray no nivoaka. Koa hoy ilay mpampivelona: \u201cFa nahoana no nataonao rovitra toy izao ny reninao?\u201d Koa natao hoe Pereza ny anaran\u2019ilay zaza.",
        "30": "Avy eo dia nivoaka koa ilay rahalahiny, izay nisy kofehy mena midorehitra tamin\u2019ny tanany. Ary natao hoe Zera ny anarany."
    },
    "39": {
        "1": "Ary i Josefa nentina nidina tany Ejipta. Ary i Potifara Ejipsianina, izay tandapan\u2019i Farao sady lehiben\u2019ny mpiaro azy, dia nividy an\u2019i Josefa tamin\u2019ireo Ismaelita nitondra azy nidina tany.",
        "2": "Nomba an\u2019i Josefa anefa i Jehovah, ka nahomby avokoa izay nataony, ary nahazo andraikitra tao an-tranon\u2019ilay Ejipsianina tompony izy.",
        "3": "Koa hitan\u2019ny tompony fa nomba an\u2019i Josefa i Jehovah, ary nataon\u2019i Jehovah nahomby avokoa izay nataony.",
        "4": "Ary nahazo sitraka tamin\u2019ny tompony i Josefa ka nikarakara izay nilainy. Koa notendreny hiandraikitra ny tao an-tranony i Josefa, ary nankininy taminy izay rehetra nananany.",
        "5": "Ary hatramin\u2019izay nanendren\u2019ilay Ejipsianina azy hiandraikitra ny tao an-tranony sy ny fananany rehetra, dia notahin\u2019i Jehovah foana ny tao an-tranony, noho ny amin\u2019i Josefa. Eny, notahin\u2019i Jehovah izay rehetra nananany tao an-trano sy tany an-tsaha.",
        "6": "Farany, dia nankininy tamin\u2019i Josefa izay rehetra nananany. Koa tsy nieritreritra na inona na inona intsony ralehilahy, afa-tsy izay sakafo hohaniny ihany. Ary lasa tsara bika sy tsara tarehy i Josefa.",
        "7": "Tat\u1ef3 aoriana dia nanomboka nijery an\u2019i Josefa ny vadin\u2019ny tompony, ka niteny hoe: \u201cAvia hanao firaisana amiko.\u201d",
        "8": "Tsy nety anefa izy fa niteny tamin\u2019ny vadin\u2019ny tompony hoe: \u201cTsy mieritreritra intsony ny amin\u2019ny ato an-trano ny tompoko, fa efa nankininy tamiko izay rehetra ananany.",
        "9": "Tsy misy lehibe noho izaho ato amin\u2019ity trano ity, ary tsy nisy na inona na inona nandrarany ahy afa-tsy ianao, satria vadiny ianao. Koa hataoko ahoana ny hanao izany ratsy lehibe izany ka hanota amin\u2019Andriamanitra?\u201d",
        "10": "Koa na dia niteny tamin\u2019i Josefa isan\u2019andro isan\u2019andro aza ravehivavy, dia tsy nanaiky hanao firaisana taminy na hiaraka irery taminy mihitsy izy.",
        "11": "Indray andro anefa, rehefa niditra tao an-trano hanao ny raharahany toy ny fanaony isan\u2019andro i Josefa, ary tsy nisy tao ny mpanompo,",
        "12": "dia nisambotra azy tamin\u2019ny akanjony ravehivavy sady niteny hoe: \u201cAvia hanao firaisana amiko!\u201d Navelany teo an-tanan-dravehivavy anefa ny akanjony, dia nandositra nivoaka tany ivelany izy.",
        "13": "Raha vao hitan-dravehivavy fa namela ny akanjony teny an-tanany i Josefa ka nandositra tany ivelany,",
        "14": "dia niantsoantso mafy izy ka niteny tamin\u2019ny mpanompo hoe: \u201cTe hanao antsika ho fihomehezana ilay lehilahy hebreo nentin\u2019ny vadiko. Ary nanatona ahy izy mba hanao firaisana amiko, nefa niantsoantso faran\u2019izay mafy aho.",
        "15": "Koa raha vao reny fa nampiaka-peo aho ka niantsoantso mafy, dia navelany teto anilako ny akanjony, ary nandositra nivoaka tany ivelany izy.\u201d",
        "16": "Dia notazoniny teo anilany ilay akanjo, mandra-pahatongan\u2019ny tompon\u2019i Josefa tao an-trano.",
        "17": "Koa niteny taminy toy izao ravehivavy: \u201cNanatona ahy mba hanao ahy ho fihomehezana ilay mpanompo hebreo nentinao tato amintsika.",
        "18": "Raha vao nampiaka-peo anefa aho ka niantsoantso mafy, dia navelany teto anilako ny akanjony ka nandositra tany ivelany izy.\u201d",
        "19": "Dia nirehitra ny fahatezeran\u2019ny tompon\u2019i Josefa, raha vao reny ny tenin\u2019ny vadiny taminy hoe: \u201cToy izao sy izao no nataon\u2019ilay mpanomponao tamiko.\u201d",
        "20": "Koa nalain\u2019ny tompony i Josefa ka nalefany tany amin\u2019ny fonja, izay nihazonana ny voafonjan\u2019ny mpanjaka. Dia tao am-ponja tao foana izy.",
        "21": "Nomba an\u2019i Josefa foana anefa i Jehovah, sady tsy nitsahatra naneho hatsaram-panahy feno fitiavana taminy, ka nanao izay hahazoany sitraka tamin\u2019ny lehiben\u2019ny fonja.",
        "22": "Koa natolotry ny lehiben\u2019ny fonja ho eo ambany fiandraiketan\u2019i Josefa ny voafonja rehetra tao am-ponja. Ary izay nataon\u2019izy ireo tao dia zavatra nampanaovin\u2019i Josefa azy avokoa.",
        "23": "Koa tsy nikarakara na inona na inona mihitsy tamin\u2019izay nankininy tamin\u2019i Josefa ny lehiben\u2019ny fonja, satria i Jehovah nomba an\u2019i Josefa, ka nataon\u2019i Jehovah nahomby izay nataony."
    },
    "40": {
        "1": "Ary taorian\u2019izany, dia nanota tamin\u2019ny mpanjakan\u2019i Ejipta tompony ny mpandroso zava-pisotrony sy ny mpanao mofo.",
        "2": "Dia tezitra tamin\u2019ireo tandapany roa ireo i Farao, eny, tamin\u2019ny lehiben\u2019ny mpandroso zava-pisotro sy ny lehiben\u2019ny mpanao mofo,",
        "3": "ka nampidiriny am-ponja izy ireo. Tao amin\u2019ny tranon\u2019ny lehiben\u2019ny mpiaro an\u2019i Farao io fonja io, dia ilay nigadran\u2019i Josefa.",
        "4": "Ary notendren\u2019ilay lehibe hiandraikitra azy roa lahy i Josefa ka hikarakara izay ilain\u2019izy ireo. Dia tao am-ponja andro maromaro izy ireo.",
        "5": "Indray alina, dia nanonofy izy roa lahy, dia ilay mpandroso zava-pisotro sy ilay mpanao mofon\u2019ny mpanjakan\u2019i Ejipta, izay samy tao am-ponja. Samy nanonofy izy ireo, ary samy nanana ny heviny ny nofiny.",
        "6": "Ary rehefa nankeo amin\u2019izy ireo i Josefa nony maraina, dia hitany fa maloka endrika izy ireo.",
        "7": "Koa nanontaniany ireo tandapan\u2019i Farao ireo, izay niaraka taminy tao amin\u2019ilay fonjan\u2019ny tranon\u2019ny tompony, nanao hoe: \u201cFa maninona no maloka endrika ianareo androany?\u201d",
        "8": "Dia hoy ireo: \u201cNanonofy izahay, ka tsy misy mahalaza ny heviny.\u201d Koa hoy i Josefa: \u201cTsy Andriamanitra ve no mahalaza ny hevitry ny nofy? Mba tantarao amiko kely ilay izy.\u201d",
        "9": "Ary nitantara ny nofiny tamin\u2019i Josefa ilay lehiben\u2019ny mpandroso zava-pisotro, hoe: \u201cNanonofy aho hoe nisy foto-boaloboka, hono, teo anatrehako.",
        "10": "Ary nisy sampany telo tamin\u2019ilay foto-boaloboka. Toa nitsimoka ilay izy, dia namelana, ary namoa voaloboka masaka.",
        "11": "Ary teny an-tanako ny kaopin\u2019i Farao. Koa nalaiko ireo voaloboka ka nofiazako teo ambonin\u2019ilay kaopy. Dia natolotro teo an-tanan\u2019i Farao ilay kaopy.\u201d",
        "12": "Ary hoy i Josefa taminy: \u201cIzao no heviny: Ny sampany telo dia telo andro.",
        "13": "Rehefa afaka telo andro, dia havoakan\u2019i Farao ianao, * ka haveriny amin\u2019ny toeranao. Ary hanolotra ny kaopin\u2019i Farao eo an-tanany ianao, toy ny fanaonao taloha fony ianao nandroso zava-pisotro ho azy.",
        "14": "Mba tsarovy anefa aho raha vao mandeha tsara indray ny fiainanao. Ary mba anehoy hatsaram-panahy feno fitiavana aho, ka resaho amin\u2019i Farao, dia avoahy amin\u2019ity trano ity.",
        "15": "Nalaina an-keriny avy any amin\u2019ny tanin\u2019ny Hebreo mantsy aho. Ary tat\u1ef3 koa aho dia tsy nanao na inona na inona izay tokony ho nampidirana ahy tato amin\u2019ity lavaka figadrana ity.\u201d",
        "16": "Rehefa hitan\u2019ilay lehiben\u2019ny mpanao mofo fa tsara ny hevitry ny nofy nolazain\u2019i Josefa, dia mba hoy koa izy taminy: \u201cNanonofy koa aho hoe nisy harona telo feno mofo fotsy, hono, nololohaviko.",
        "17": "Ary tao anatin\u2019ilay harona ambony indrindra, dia nisy sakafo isan-karazany ho an\u2019i Farao, nataon\u2019ny mpanao mofo. Dia nohanin\u2019ny vorona ny sakafo teo amin\u2019ilay harona nololohaviko.\u201d",
        "18": "Dia hoy i Josefa: \u201cIzao no heviny: Ny harona telo dia telo andro.",
        "19": "Rehefa afaka telo andro, dia havoakan\u2019i Farao ianao, ka hotapahiny ny lohanao. Ary hahantony amin\u2019ny tsato-kazo ianao, ka hohanin\u2019ny vorona ny nofonao.\u201d",
        "20": "Ary tamin\u2019ny andro fahatelo, dia nitsingerina ny andro nahaterahan\u2019i Farao. Ary nanao fanasambe ho an\u2019ny mpanompony rehetra izy, ka navoakany teo imason\u2019ny mpanompony ny lehiben\u2019ny mpandroso zava-pisotro sy ny lehiben\u2019ny mpanao mofo.",
        "21": "Koa naveriny tamin\u2019ny toerany ilay lehiben\u2019ny mpandroso zava-pisotro. Dia nanolotra ny kaopy teo an-tanan\u2019i Farao izy.",
        "22": "Fa nahantony kosa ilay lehiben\u2019ny mpanao mofo, araka ny hevitry ny nofy nolazain\u2019i Josefa tamin\u2019izy ireo.",
        "23": "Tsy nahatsiaro an\u2019i Josefa anefa ilay lehiben\u2019ny mpandroso zava-pisotro, fa nanadino azy."
    },
    "41": {
        "1": "Ary rehefa afaka roa taona katroka, dia nanonofy i Farao hoe nijoro teo amoron\u2019ny reniranon\u2019i Neily.",
        "2": "Ary nisy ombivavy fito tsara tarehy sady matavy, niakatra avy tao amin\u2019ny reniranon\u2019i Neily, ka niraoka ahitra teo amorony.",
        "3": "Ary nisy ombivavy fito ratsy tarehy sady mahia, niakatra avy tao amin\u2019ny reniranon\u2019i Neily nanaraka azy ireo, ka nijoro teo anilany teo amoron\u2019ilay renirano.",
        "4": "Ary ny ombivavy ratsy tarehy sady mahia dia nihinana ny ombivavy fito tsara tarehy sady matavy. Dia taitra tamin\u2019ny torimasony i Farao.",
        "5": "Natory indray izy ka nanonofy fanindroany. Ary nisy salohim-barimbazaha fito vaventy sady tsara, nipoitra tamin\u2019ny tahony iray.",
        "6": "Ary nisy salohim-barimbazaha fito hafa koa nipoitra, izay mahia sady main\u2019ny rivotra avy any atsinanana.",
        "7": "Ary ireo salohy fito mahia dia nitelina an\u2019ireo fito vaventy sady be voa. Dia taitra tamin\u2019ny torimasony i Farao, ka fantany fa nofy ilay izy.",
        "8": "Ary nitebiteby i Farao nony maraina, ka nampanantsoiny avokoa ny mpisorona nampiasa herin\u2019ny maizina sy ny olon-kendry tao Ejipta. Dia notantarainy tamin\u2019ireo ny nofiny, nefa tsy nisy nahalaza ny heviny.",
        "9": "Dia niteny tamin\u2019i Farao ny lehiben\u2019ny mpandroso zava-pisotro hoe: \u201cTsaroako izao ny fahotako.",
        "10": "Tezitra tamin\u2019ny mpanompony i Farao, eny, tezitra tamiko sy tamin\u2019ny lehiben\u2019ny mpanao mofo, ka nampiditra anay tao amin\u2019ilay fonja ao amin\u2019ny tranon\u2019ny lehiben\u2019ny mpiaro an\u2019i Farao.",
        "11": "Ary samy nanonofy izahay roa lahy indray alina. Ary samy nanana ny heviny ny nofinay.",
        "12": "Ary nisy tovolahy hebreo iray, mpanompon\u2019ilay lehiben\u2019ny mpiaro an\u2019i Farao, niaraka taminay. Rehefa notantarainay taminy ny nofinay, dia nolazainy taminay ny heviny. Koa samy nilazany ny hevitry ny nofinay izahay.",
        "13": "Ary araka izay heviny nolazainy taminay no nitranga: Izaho naverina tamin\u2019ny toerako, fa ilay iray kosa nahantona.\u201d",
        "14": "Dia nampiantso an\u2019i Josefa i Farao, ka nampaka azy haingana avy tao amin\u2019ny lavaka figadrana. Koa niharatra sy nisolo lamba fitafy izy, dia nankao amin\u2019i Farao.",
        "15": "Ary hoy i Farao tamin\u2019i Josefa: \u201cNanonofy aho, nefa tsy misy mahalaza ny heviny. Reko anefa hoe rehefa misy nofy lazaina aminao, dia hainao ny milaza ny heviny.\u201d",
        "16": "Dia hoy i Josefa tamin\u2019i Farao: \u201cTsy izaho no inona, fa Andriamanitra no hanambara izay mahasoa an\u2019i Farao.\u201d",
        "17": "Koa hoy i Farao taminy: \u201cNanonofy aho hoe nijoro teo amoron\u2019ny reniranon\u2019i Neily.",
        "18": "Ary nisy ombivavy fito matavy sady tsara bika niakatra avy tao amin\u2019ny reniranon\u2019i Neily, dia niraoka ahitra teo amorony.",
        "19": "Ary nisy ombivavy fito hafa, kaozatra sady ratsy bika ary mahia, niakatra nanaraka azy ireo. Mbola tsy nahita ratsy toa azy ireo mihitsy aho nanerana an\u2019i Ejipta.",
        "20": "Ary ny ombivavy kaozatra sady ratsy dia nihinana ny ombivavy fito matavy.",
        "21": "Koa lanin\u2019izy ireo ny ombivavy matavy nefa tsy fantatra akory hoe efa lasa ao an-kibony, satria mbola nahia sy ratsy toy ny tamin\u2019ny voalohany ihany izy ireo. Dia taitra tamin\u2019ny torimasoko aho.",
        "22": "\u201cAry hitako tao amin\u2019ny nofiko indray avy eo, fa nisy salohim-barimbazaha fito be voa sady tsara, nipoitra tamin\u2019ny tahony iray.",
        "23": "Ary nisy salohim-barimbazaha fito hafa koa nipoitra, izay malazo sady mahia ary main\u2019ny rivotra avy any atsinanana.",
        "24": "Ary ireo salohy fito mahia dia nitelina an\u2019ireo salohy tsara. Koa notantaraiko tamin\u2019ny mpisorona mampiasa herin\u2019ny maizina izany, nefa tsy nisy nahalaza ny heviny tamiko.\u201d",
        "25": "Dia hoy i Josefa tamin\u2019i Farao: \u201cIray ihany ny hevitr\u2019ireo nofin\u2019i Farao ireo. Izay hataon\u2019ilay tena Andriamanitra no nolazainy tamin\u2019i Farao.",
        "26": "Ny ombivavy fito tsara tarehy sy ny salohim-barimbazaha fito tsara dia samy midika ho fito taona. Iray ihany ny hevitr\u2019ireo nofy ireo.",
        "27": "Ary ny ombivavy fito kaozatra sady ratsy izay niakatra nanaraka azy ireo dia midika ho fito taona. Ary ny salohim-barimbazaha fito izay tsy nisy afa-tsy akofa sady main\u2019ny rivotra avy any atsinanana, dia midika ho fito taona mosarena.",
        "28": "Izany no efa nolazaiko tamin\u2019i Farao teo hoe: Izay hataon\u2019ilay tena Andriamanitra no nasehony an\u2019i Farao.",
        "29": "\u201cKoa hisy fito taona zina hanerana an\u2019i Ejipta.",
        "30": "Hisy fito taona mosarena koa anefa hanaraka izany, ka ho hadino ny fahavokarana be rehetra teto Ejipta, ary ho ripaky ny mosary ny tany.",
        "31": "Ary tsy ho fantatra intsony hoe nisy fahavokarana be teto noho ny amin\u2019ilay mosary aoriany, satria ho mafy dia mafy ilay mosary.",
        "32": "Naverina indroa tamin\u2019i Farao ilay nofy, satria nataon\u2019Andriamanitra mafy orina izany, ary hotanterahin\u2019Andriamanitra haingana.",
        "33": "\u201cKoa aoka i Farao hitady lehilahy malina sy hendry, ka hanendry azy hiadidy an\u2019i Ejipta.",
        "34": "Aoka koa i Farao hanendry mpiandraikitra eto amin\u2019ny tany, ka haka ny ampahadimin\u2019ny vokatra eto Ejipta, mandritra ny fito taona zina.",
        "35": "Ary aoka izy ireo hanangona ny sakafo rehetra mandritra ireo taona zina ho avy ireo, ka hanangom-bokatra eo ambany fitantanan\u2019i Farao, ho sakafo ao amin\u2019ireo tan\u00e0na. Dia hotehirizin\u2019izy ireo izany.",
        "36": "Ary ireo sakafo ireo dia hatao tahiry ho an\u2019i Ejipta ho amin\u2019ny fito taona mosarena ho tonga eto, mba tsy ho ripaky ny mosary ny tany.\u201d",
        "37": "Ary sitrak\u2019i Farao sy ny mpanompony rehetra izany.",
        "38": "Koa hoy i Farao tamin\u2019ny mpanompony: \u201cAiza indray isika no hahita lehilahy tahaka an\u2019io, izay manana ny fanahin\u2019Andriamanitra?\u201d *",
        "39": "Dia hoy i Farao tamin\u2019i Josefa: \u201cKoa satria nampahafantarin\u2019Andriamanitra anao izany rehetra izany, dia tsy misy malina sy hendry tahaka anao.",
        "40": "Ianao no hiandraikitra ny ankohonako, ary hankat\u00f2 anao tanteraka ny vahoakako manontolo. Ny seza fiandrianana ihany no maha ambony ahy noho ianao.\u201d",
        "41": "Ary hoy koa i Farao: \u201cIzaho dia manendry anao hiadidy an\u2019i Ejipta manontolo.\u201d",
        "42": "Dia nesorin\u2019i Farao ny peratra fanombohan-kase teny amin\u2019ny tanany ka nataony tamin\u2019ny tanan\u2019i Josefa, ary nampitafiany lamba rongony tena tsara izy sady nasiany rojo volamena ny vozony.",
        "43": "Ary nampitaingeniny teo amin\u2019ny kalesim-boninahiny faharoa koa izy, mba hiantsoantsoan\u2019ny olona teo alohany hoe: \u201cAvreka!\u201d Toy izany no nanendren\u2019i Farao azy hiadidy an\u2019i Ejipta manontolo.",
        "44": "Ary hoy ihany koa i Farao tamin\u2019i Josefa: \u201cIzaho no Farao, nefa tsy misy mahazo manao na inona na inona * eran\u2019i Ejipta, raha tsy omenao alalana.\u201d",
        "45": "Taorian\u2019izany, dia nataon\u2019i Farao hoe Zafenata-panea ny anaran\u2019i Josefa, ary nomeny ho vadiny i Asenata, zanakavavin\u2019i Potifera mpisorona tao Ona. Ary nanomboka nitety an\u2019i Ejipta i Josefa.",
        "46": "Telopolo taona i Josefa tamin\u2019izy nijoro teo anatrehan\u2019i Farao mpanjakan\u2019i Ejipta. Dia niala teo anatrehan\u2019i Farao i Josefa ka nitety an\u2019i Ejipta manontolo.",
        "47": "Ary namokatra be ilay tany, nandritra ny fito taona zina.",
        "48": "Ary nangoniny ny sakafo rehetra vokatra tamin\u2019ireo fito taona zina tany Ejipta, ka nataony tao amin\u2019ireo tan\u00e0na. Koa ny vokatry ny saha nanodidina ny tan\u00e0na iray, dia nataony tao an-tan\u00e0na.",
        "49": "Ary i Josefa tsy nitsahatra nanangom-bokatra be dia be tahaka ny fasika any an-dranomasina, hany ka tsy nanisa intsony izy ireo tamin\u2019ny farany, satria tsy hita isa izany.",
        "50": "Ary talohan\u2019ny nahatongavan\u2019ny taona mosarena, dia niteraka zazalahy roa tamin\u2019i Josefa i Asenata, zanakavavin\u2019i Potifera mpisorona tao Ona.",
        "51": "Koa nataon\u2019i Josefa hoe Manase ny anaran\u2019ny lahimatoa, satria hoy izy: \u201cEfa nataon\u2019Andriamanitra izay hanadinoako ny fahoriako rehetra sy ny ankohonan-draiko manontolo.\u201d",
        "52": "Ary nataony hoe Efraima ny anaran\u2019ilay faharoa, satria hoy izy: \u201cEfa nomen\u2019Andriamanitra taranaka aho, eto amin\u2019ity tany nahitako fahoriana mafy ity.\u201d",
        "53": "Ary nifarana tsikelikely ny fito taona zina tany Ejipta.",
        "54": "Dia niantomboka ny fito taona mosarena, araka ny efa nolazain\u2019i Josefa. Ary nisy mosary tany amin\u2019ny tany rehetra, fa eran\u2019i Ejipta kosa mbola nahitana sakafo.",
        "55": "Farany, dia mosarena koa ny tany Ejipta manontolo, ka nitaraina tamin\u2019i Farao ny olona mba hahazo sakafo. Dia hoy i Farao tamin\u2019ny Ejipsianina rehetra: \u201cMankanesa any amin\u2019i Josefa, ka ataovy izay rehetra lazainy aminareo.\u201d",
        "56": "Ary nanenika ny tany rehetra ny mosary. Koa nanokatra ny trano fitehirizam-boa rehetra teo amin\u2019izy ireo i Josefa, ka nivarotra tamin\u2019ny Ejipsianina, satria tratran\u2019ny mosary mafy i Ejipta.",
        "57": "Ary tonga tany Ejipta koa ny olona avy any amin\u2019ny tany rehetra mba hividy sakafo tamin\u2019i Josefa, satria tratran\u2019ny mosary mafy ny tany rehetra."
    },
    "42": {
        "1": "Tat\u1ef3 aoriana, dia fantatr\u2019i Jakoba fa nisy sakafo * tany Ejipta. Koa hoy izy tamin\u2019ny zanany lahy: \u201cNahoana ianareo no mifampijerijery eo fotsiny?\u201d",
        "2": "Ary hoy koa izy: \u201cReko fa misy sakafo any Ejipta. Mid\u00ecna any ka mividiana ho antsika, mba ho velona isika fa tsy ho faty.\u201d",
        "3": "Koa nidina mba hividy sakafo tany Ejipta ny rahalahin\u2019i Josefa folo lahy.",
        "4": "I Benjamina rahalahin\u2019i Josefa anefa tsy nalefan\u2019i Jakoba niaraka tamin\u2019ny rahalahiny hafa, satria hoy izy: \u201cSao hisy loza mahafaty hanjo azy.\u201d",
        "5": "Koa tonga niaraka tamin\u2019ny olon-kafa hividy sakafo ny zanakalahin\u2019i Israely, satria nisy mosary koa tany Kanana.",
        "6": "Ary i Josefa no lehilahy nanana fahefana tao Ejipta. Izy no nivarotra tamin\u2019ny olona rehetra tambonin\u2019ny tany. Koa tonga ny rahalahin\u2019i Josefa ka niankohoka tamin\u2019ny tany teo anatrehany.",
        "7": "Raha vao nahita an\u2019ireo rahalahiny i Josefa, dia nahafantatra azy. Nataony anefa izay tsy hahafantaran\u2019ireo ny tenany. Koa nasiaka fiteny tamin\u2019ireo izy, nanao hoe: \u201cAvy aiza ianareo?\u201d Dia hoy ireo: \u201cAvy any Kanana izahay mba hividy sakafo.\u201d",
        "8": "Fantatr\u2019i Josefa tokoa ny rahalahiny, fa ireo kosa tsy nahafantatra azy.",
        "9": "Dia tsaroan\u2019i Josefa avy hatrany ny nofiny momba azy ireo, ary hoy izy taminy: \u201cMpitsikilo ianareo! Tonga hijery taratra ny tany ianareo!\u201d",
        "10": "Fa hoy ireo: \u201cTsia, tompoko, fa tonga hividy sakafo ny mpanomponao.",
        "11": "Zanaky ny lehilahy iray ihany izahay rehetra, ary olo-marina. Tsy mpitsikilo ny mpanomponao.\u201d",
        "12": "Hoy anefa izy: \u201cTsia, fa tonga hijery taratra ny tany ianareo!\u201d",
        "13": "Dia hoy ireo: \u201cRoa ambin\u2019ny folo mirahalahy ny mpanomponao. Ary zanaky ny lehilahy iray ihany any Kanana izahay. Any amin\u2019ny rainay izao ny faralahy, fa ny iray kosa efa tsy eo intsony.\u201d",
        "14": "Hoy anefa i Josefa taminy: \u201cEfa milaza aminareo aho hoe: \u2018Mpitsikilo ianareo!\u2019",
        "15": "Koa izao no hitsapana anareo: Raha mbola velona koa i Farao, dia tsy hivoaka eto ianareo raha tsy tonga eto ny zandrinareo faralahy.",
        "16": "Iraho ny iray aminareo mba haka ny rahalahinareo, fa ianareo kosa hafatotra, mba hitsapana raha marina ny teninareo. Fa raha tsy izany, ary raha mbola velona koa i Farao, dia ho hita tokoa fa mpitsikilo ianareo.\u201d",
        "17": "Dia nataony tao am-ponja telo andro izy ireo.",
        "18": "Tamin\u2019ny andro fahatelo, dia hoy i Josefa: \u201cMatahotra an\u2019ilay tena Andriamanitra aho. Koa ataovy izao, dia ho velona ianareo:",
        "19": "Raha olo-marina ianareo, dia aoka ny iray amin\u2019ny rahalahinareo no hafatotra ato amin\u2019ity fonja ity. Fa ny sisa kosa mandehana, ka mitondr\u00e0 sakafo ho an\u2019ireo mosarena any an-tranonareo.",
        "20": "Ary hoentinareo at\u1ef3 amiko ny zandrinareo faralahy, mba ho hita fa azo itokisana ny teninareo, ka tsy ho faty ianareo.\u201d Dia neken\u2019izy ireo izany.",
        "21": "Ary nifampiresaka izy ireo hoe: \u201cTena meloka tokoa isika noho izay nataontsika tamin\u2019ny rahalahintsika, satria hitantsika ny fahoriany rehefa nitalaho mafy tamintsika izy mba hangoraka azy, nefa tsy nihaino isika. Izany no mahatonga izao fahoriana izao amintsika.\u201d",
        "22": "Dia hoy i Robena: \u201cTsy efa niteny taminareo moa aho hoe: \u2018Aza manota amin\u2019ny zaza\u2019? Kanefa tsy nihaino ianareo. Koa tsy maintsy atao ampamoaka isika izao noho ny amin\u2019ny rany.\u201d",
        "23": "Tsy fantatr\u2019izy ireo anefa hoe nahazo izay nolazainy i Josefa, satria nampiasa mpandika teny izy niresahana taminy.",
        "24": "Koa niala teo amin\u2019izy ireo izy ka nitomany. Ary niverina teo izy avy eo ka niresaka taminy, dia nalainy teo amin\u2019ireo i Simeona ka nofatorany teo imasony.",
        "25": "Ary nasain\u2019i Josefa nofenoina sakafo ny gonin\u2019ireo. Nasainy naverina tao anaty gonin\u2019ny tsirairay koa ny volany, ary nasainy nomena vatsy ho amin\u2019ny diany izy ireo. Dia natao tamin\u2019izy ireo izany.",
        "26": "Koa nataingin\u2019izy ireo teo amin\u2019ny ampondrany ny sakafo novidiny, dia lasa izy ireo.",
        "27": "Ary rehefa nanokatra ny goniny ny iray taminy mba hanome sakafo ny ampondrany teo amin\u2019ny toeram-pilasiana, dia hitany fa teo am-bavan\u2019ny goniny ny volany.",
        "28": "Koa hoy izy tamin\u2019ny rahalahiny: \u201cNisy namerina ny volako! Io anaty goniko io ilay izy!\u201d Dia ketraka ny fon\u2019izy ireo, ka nangovitra izy sady nifampiresaka hoe: \u201cFa inona izao ataon\u2019Andriamanitra amintsika izao?\u201d",
        "29": "Farany, dia tonga tany amin\u2019i Jakoba rainy tany Kanana izy ireo ka nitantara taminy ny zava-drehetra nanjo azy, nanao hoe:",
        "30": "\u201cNasiaka fiteny taminay ilay lehilahy miadidy an\u2019ilay tany, fa noheveriny fa mpitsikilo ny taniny izahay.",
        "31": "Hoy anefa izahay taminy: \u2018Olo-marina izahay, fa tsy mpitsikilo.",
        "32": "Roa ambin\u2019ny folo mirahalahy izahay no zanaky ny rainay. Ny iray efa tsy eo intsony, ary ny faralahy any amin\u2019ny rainay any Kanana izao.\u2019",
        "33": "Hoy anefa ilay lehilahy miadidy an\u2019ilay tany: \u2018Ho fantatro hoe olo-marina ianareo raha izao no ataonareo: Avelao eto amiko ny iray amin\u2019ny rahalahinareo, dia mandehana mitondra sakafo ho an\u2019ireo mosarena any an-tranonareo.",
        "34": "Ary ento at\u1ef3 amiko ny zandrinareo faralahy, mba hahafantarako fa tsy mpitsikilo ianareo fa olo-marina. Dia haveriko aminareo ny rahalahinareo, ary ho afaka hividy sakafo at\u1ef3 ianareo.\u2019\u201d",
        "35": "Ary rehefa nararak\u2019izy ireo ny tao anaty goniny, dia io fa tao anaty gonin\u2019ny tsirairay ny volany voafono tsara. Ary samy nahita izany izy ireo sy ny rainy, ka natahotra.",
        "36": "Dia hoy ny antsoantson\u2019i Jakoba rainy: \u201cLasa tsy manan-janaka intsony aho, noho ny nataonareo! I Josefa efa tsy eo intsony, i Simeona koa efa tsy eo intsony, ary i Benjamina koa mbola halainareo! Izaho ihany no ianjadian\u2019izany rehetra izany!\u201d",
        "37": "Fa hoy i Robena tamin\u2019ny rainy: \u201cAzonao vonoina ho faty ny zanako roa lahy raha tsy entiko miverina at\u1ef3 aminao izy. Ankino amiko izy, fa izaho no hampody azy at\u1ef3 aminao.\u201d",
        "38": "Fa hoy i Jakoba: \u201cTsy hiaraka hidina aminareo ny zanako, satria efa maty ny rahalahiny ary izy irery no sisa tavela. Raha misy loza mahafaty manjo azy any amin\u2019izay halehanareo, dia hataonareo izay hidinan\u2019ny volofotsiko amin\u2019alahelo any amin\u2019ny Fasana.\u201d *"
    },
    "43": {
        "1": "Ary mafy ny mosary teo amin\u2019ilay tany.",
        "2": "Ary raha vao lanin\u2019izy ireo ny sakafo nentiny avy tany Ejipta, dia hoy ny rainy: \u201cMandehana miverina mividy sakafo kely ho antsika.\u201d",
        "3": "Fa hoy i Joda taminy: \u201cEfa nampitandrina anay mafy ralehilahy hoe: \u2018Tsy mahazo mahita ny tavako intsony ianareo, raha tsy miaraka aminareo ny rahalahinareo.\u2019",
        "4": "Koa raha alefanao miaraka aminay ny rahalahinay, dia vonona handeha hidina hividy sakafo ho anao izahay.",
        "5": "Fa raha tsy alefanao kosa izy, dia tsy hidina izahay, satria efa niteny ralehilahy hoe: \u2018Tsy mahazo mahita ny tavako intsony ianareo, raha tsy miaraka aminareo ny rahalahinareo.\u2019\u201d",
        "6": "Dia hoy i Israely: \u201cNahoana no dia nanao izay hahitako loza ianareo, ka nilaza tamin-dralehilahy fa mbola manana rahalahy hafa?\u201d",
        "7": "Ary hoy ireo: \u201cNivantana mihitsy ange ny fanontanian-dralehilahy momba anay sy ny havanay e! Fa hoy izy: \u2018Mbola velona ve ny rainareo? Manana rahalahy hafa koa ve ianareo?\u2019 Dia nolazainay taminy araka izany. Ahoana moa no hanampoizanay fa hilaza izy hoe: \u2018Ento midina at\u1ef3 ny rahalahinareo\u2019?\u201d",
        "8": "Farany, dia hoy i Joda tamin\u2019i Israely rainy: \u201cAlefaso miaraka amiko ny zaza mba handehananay, mba ho velona fa tsy ho faty isika, dia izahay sy ianao ary ny zanatsika madinika.",
        "9": "Izaho no hiantoka azy, ka ho azonao sazina aho. Raha tsy entiko at\u1ef3 aminao izy ka tsy atolotro anao, dia ho fahotako aminao mandrakizay izany.",
        "10": "Fa raha tsy nitaredretra izahay, dia ho efa tonga tany ka efa tafaverina fanindroany.\u201d",
        "11": "Koa hoy i Israely rainy: \u201cIzao \u00e0ry no ataovy: Alaivo ny vokatra tsara indrindra amin\u2019ny tany ka ataovy ao anaty goninareo, ary ento hatao fanomezana ho an-dralehilahy, dia balsama kely, tantely kely, ditin-kazo ladanoma, hodi-kazo misy ditiny, sy voanjombazaha ary amandy.",
        "12": "Ary ataovy avo roa heny ny vola entinareo. Dia ento miverina ny vola naverina teo am-bavan\u2019ny goninareo, fa angamba fahadisoana ilay izy.",
        "13": "Ary ento ny rahalahinareo, dia mandehana miverina any amin-dralehilahy.",
        "14": "Ary enga anie ilay Andriamanitra Mahery Indrindra hahatonga an-dralehilahy hiantra anareo, mba hanafahany an\u2019ilay rahalahinareo iray sy Benjamina ka hanolorany azy ho anareo. Raha tsy maintsy afoiko ny zanako, dia vonona hamoy ny zanako aho!\u201d",
        "15": "Koa nentin\u2019izy ireo ny fanomezana sy ny vola avo roa heny ary koa i Benjamina. Dia niainga izy ireo ka nidina nankany Ejipta, ary tonga teo anatrehan\u2019i Josefa.",
        "16": "Raha vao nahita an\u2019i Benjamina niaraka tamin\u2019izy ireo i Josefa, dia hoy izy tamin\u2019ilay lehilahy niandraikitra ny tao an-tranony: \u201cEnto any an-trano ireo lehilahy ireo. Ary mak\u00e0 biby hatao sakafo, dia vonoy izany ary karakarao, fa hiara-misakafo amiko izy ireo amin\u2019ny mitataovovonana.\u201d",
        "17": "Ary nataon-dralehilahy avy hatrany izay nolazain\u2019i Josefa. Koa nentiny ho any an-tranon\u2019i Josefa izy ireo.",
        "18": "Natahotra anefa izy ireo rehefa nentina tany, ka nifampiresaka hoe: \u201cIlay vola naverina tao anaty gonintsika tamin\u2019ny farany iny, no antony itondrana antsika eto. Hila ady amintsika izao ry zareo ka hamely antsika, dia halainy ho andevo isika, ary halainy koa ny ampondrantsika!\u201d",
        "19": "Koa nanatona an\u2019ilay lehilahy niandraikitra ny tao an-tranon\u2019i Josefa izy ireo, ka niresaka taminy teo am-baravarana,",
        "20": "nanao hoe: \u201cMiala tsiny re, tompoko \u00f4! Nidina hividy sakafo izahay tamin\u2019ny farany.",
        "21": "Rehefa tonga tao amin\u2019ny toeram-pilasiana anefa izahay ka nanokatra ny goninay, dia io fa teo am-bavan\u2019ny gonin\u2019ny tsirairay ny volanay avy, araka ny lanjany tsy nisy nanesorana. Koa tianay haverina izany.",
        "22": "Ary nitondra vola hafa koa izahay hividianana sakafo. Tsy fantatray mihitsy hoe iza no nametraka ny volanay tao anaty goninay.\u201d",
        "23": "Dia hoy ralehilahy: \u201cTsy maninona izany, fa aza matahotra. Ilay Andriamanitrareo sy Andriamanitry ny rainareo no nanome anareo harena tao anaty goninareo. Izaho no voalohany nandray ny volanareo.\u201d Ary navoakany teo amin\u2019izy ireo i Simeona.",
        "24": "Dia nampidirin-dralehilahy tao an-tranon\u2019i Josefa izy ireo ka nomeny rano hanasany tongotra. Ary nomeny sakafo ny ampondrany.",
        "25": "Ary nomanin\u2019izy ireo ny fanomezana homena an\u2019i Josefa rehefa tonga izy amin\u2019ny mitataovovonana, satria efa ren\u2019izy ireo fa ao izy ireo no hisakafo.",
        "26": "Nony tonga tao an-trano i Josefa, dia nentin\u2019izy ireo tao aminy ny fanomezana teny an-tanany, ary niankohoka tamin\u2019ny tany teo anatrehany izy ireo.",
        "27": "Dia nanontany ny fahasalaman\u2019izy ireo izy, sady niteny hoe: \u201cSalama tsara ve ny rainareo, ilay lahiantitra noresahinareo? Mbola velona ve izy?\u201d",
        "28": "Ary hoy ireo: \u201cSalama tsara ny rainay mpanomponao. Ary mbola velona izy.\u201d Dia niondrika ireo ka niankohoka teo anatrehany.",
        "29": "Nony nanopy ny masony i Josefa ka nahita an\u2019i Benjamina rahalahiny, ilay zanaky ny reniny, dia hoy izy: \u201cIo ve ilay zandrinareo faralahy noresahinareo tamiko?\u201d Ary hoy koa izy: \u201cHo tsara fanahy aminao anie Andriamanitra, anaka!\u201d",
        "30": "Ary niala haingana i Josefa, satria nihetsi-po be izy noho ny amin\u2019ilay rahalahiny. Koa nitady toerana hitomaniana izy, ka nankao amin\u2019ny efitrano anatiny iray mba ho irery, dia nitomany tao.",
        "31": "Ary nosasany ny tarehiny avy eo, dia nivoaka avy tao izy. Ary nifehy ny fihetseham-pony izy ka niteny hoe: \u201cArosoy ny sakafo.\u201d",
        "32": "Dia naroso mitokana ny sakafon\u2019i Josefa, ary mitokana ny an\u2019izy ireo, ary mitokana ny an\u2019ny Ejipsianina izay nisakafo teo koa. Fa tsy afaka niara-nisakafo tamin\u2019ny Hebreo ny Ejipsianina, satria zava-maharikoriko tamin\u2019ny Ejipsianina izany.",
        "33": "Ary nasaina nipetraka teo anoloan\u2019i Josefa izy ireo, nanomboka tamin\u2019ny lahimatoa, amin\u2019ny maha lahimatoa azy, ka hatramin\u2019ny faralahy. Koa nifampijery izy ireo sady gagagaga.",
        "34": "Ary nasain\u2019i Josefa nalaina avy teo aminy ny anjara sakafo homena azy ireo, kanefa ny anjaran\u2019i Benjamina nampitomboiny avo dimy heny noho ny an\u2019ny hafa rehetra. Koa nihinam-be sy nisotro niaraka taminy izy ireo, mandra-pahavokiny."
    },
    "44": {
        "1": "Ary nandidy an\u2019ilay lehilahy niandraikitra ny tao an-tranony i Josefa, nanao hoe: \u201cFenoy sakafo ny gonin\u2019ireo lehilahy ireo araka izay zakany, ary ataovy eo am-bavan\u2019ny gonin\u2019ny tsirairay ny volany.",
        "2": "Ataovy eo am-bavan\u2019ny gonin\u2019ilay zandriny indrindra kosa ny kaopiko volafotsy, sy ny vola nividianany sakafo.\u201d Dia nanao araka izay nolazain\u2019i Josefa ralehilahy.",
        "3": "Ary efa nazava ny andro rehefa nalefa ireo lehilahy ireo mbamin\u2019ny ampondrany.",
        "4": "Dia nivoaka ny tan\u00e0na izy ireo. Raha mbola tsy lasa lavitra anefa izy ireo, dia hoy i Josefa tamin\u2019ilay lehilahy niandraikitra ny tao an-tranony: \u201cMandehana, enjeho ireny lehilahy ireny, dia ataovy izay hahatratrarana azy, ary lazao aminy hoe: \u2018Nahoana ianareo no namaly ratsy ny soa natao taminareo?",
        "5": "Tsy iny kaopy iny ve no fisotroan\u2019ny tompoko sady ahaizany mamantatra ny hevitry ny fambara? Ratsy izao nataonareo izao.\u2019\u201d",
        "6": "Dia nahatratra azy ireo izy ka nilaza ireo teny ireo taminy.",
        "7": "Hoy anefa ireo: \u201cNahoana ianao tompoko no miteny toy izany? Sanatria anay mpanomponao ny hanao toy izany!",
        "8": "Ilay vola hitanay teo am-bavan\u2019ny goninay aza naverinay taminao avy tany Kanana. Koa ataonay ahoana no fangalatra volafotsy na volamena ao an-tranon\u2019ny tomponao?",
        "9": "Aoka ho faty izay mpanomponao hahitana izany, ary izahay kosa ho mpanompon\u2019ny tompoko.\u201d",
        "10": "Koa hoy ralehilahy: \u201cEny \u00e0ry, andao hatao araka ny teninareo, ka izay hahitana azy no ho mpanompoko, fa ianareo kosa tsy hanan-tsiny.\u201d",
        "11": "Dia samy nampidina haingana ny goniny tamin\u2019ny tany izy ireo, ka nanokatra izany.",
        "12": "Koa nikaroka fatratra ralehilahy, nanomboka tamin\u2019ny zokiny indrindra ka hatramin\u2019ny zandriny indrindra. Farany, dia hita tao anaty gonin\u2019i Benjamina ilay kaopy.",
        "13": "Koa nandrovitra ny lamba fitafiny izy ireo, ary samy namerina ny entany teo ambony ampondrany, dia niverina tany an-tan\u00e0na.",
        "14": "Ary niditra tao an-tranon\u2019i Josefa i Joda sy ny rahalahiny, ary io fa mbola tao izy. Dia niankohoka tamin\u2019ny tany teo anatrehany izy ireo.",
        "15": "Ary hoy i Josefa: \u201cFa inona izao nataonareo izao? Tsy fantatrareo angaha fa mahay mamantatra ny hevitry ny fambara aho?\u201d",
        "16": "Dia hoy i Joda: \u201cInona moa no holazainay amin\u2019ny tompoko? Inona intsony no hoteneninay? Ary ahoana no anamarinanay ny tenanay? Efa hitan\u2019Andriamanitra ny fahadisoan\u2019ny mpanomponao. Koa indreto izahay ho mpanompon\u2019ny tompoko, dia izahay sy ilay nahitana ny kaopy!\u201d",
        "17": "Fa hoy i Josefa: \u201cSanatria ahy ny hanao izany! Ilay nahitana ny kaopy ihany no ho mpanompoko. Fa ny sisa aminareo kosa, miakara soa aman-tsara any amin\u2019ny rainareo.\u201d",
        "18": "Ary nanatona azy i Joda ka niteny hoe: \u201cMitalaho aminao aho, tompoko \u00f4, mba avelao hiteny kely eo anatrehan\u2019ny tompoko ny mpanomponao, ary aoka tsy hirehitra amin\u2019ny mpanomponao ny fahatezeranao. Toa an\u2019i Farao ihany mantsy ianao.",
        "19": "Ny tompoko nanontany ny mpanompony hoe: \u2018Mbola manan-dray na rahalahy hafa ve ianareo?\u2019",
        "20": "Koa hoy izahay tamin\u2019ny tompoko: \u2018Manan-dray efa be taona izahay, ary koa zandry faralahy. Zanaky ny rainay tamin\u2019ny fahanterany izy io, ary efa maty ny rahalahiny, ka izy irery sisa no tavela amin\u2019ny zanaky ny reniny, ary tena tia azy ny rainy.\u2019",
        "21": "Dia hoy ianao tamin\u2019ny mpanomponao: \u2018Ento at\u1ef3 amiko izy mba ho hitan\u2019ny masoko.\u2019",
        "22": "Fa hoy izahay tamin\u2019ny tompoko: \u2018Tsy afaka mandao ny rainy ny zaza, fa raha mandao azy izy, dia ho faty ny rainy.\u2019",
        "23": "Hoy anefa ianao tamin\u2019ny mpanomponao: \u2018Raha tsy miara-midina aminareo ny zandrinareo faralahy, dia tsy mahazo mahita ny tavako intsony ianareo.\u2019",
        "24": "\u201cDia niakatra nankany amin\u2019ny raiko mpanomponao izahay, ka nolazainay taminy ny tenin\u2019ny tompoko.",
        "25": "Tat\u1ef3 aoriana, dia hoy ny rainay: \u2018Mandehana miverina hividy sakafo kely ho antsika.\u2019",
        "26": "Fa hoy izahay: \u2018Tsy afaka ny hidina izahay. Raha miaraka aminay ny zandrinay faralahy, dia hidina izahay. Fa tsy afaka ny hahita ny tavan-dralehilahy izahay, raha tsy miaraka aminay ny zandrinay faralahy.\u2019",
        "27": "Dia hoy ny raiko mpanomponao taminay: \u2018Fantatrareo tsara fa roa lahy monja no nateraky ny vadiko tamiko.",
        "28": "Ary tafasaraka tamiko ny iray, ka hoy aho: \u201cNoviravirain\u2019ny bibidia tokoa izy!\u201d Ary tsy hitako izy hatramin\u2019izao.",
        "29": "Raha entinareo tsy ho hitan\u2019ny masoko koa ity iray ity ka misy loza mahafaty manjo azy, dia hataonareo izay hidinako amin\u2019alahelo any amin\u2019ny Fasana, * amin\u2019izao fahanterako izao.\u2019",
        "30": "\u201cKoa raha tonga any amin\u2019ny raiko mpanomponao aho ka tsy miaraka aminay ny zaza, nefa ny ainy mifamatotra amin\u2019ny ain\u2019ny zaza,",
        "31": "dia azo antoka fa ho faty izy raha vao hitany fa tsy eo ny zaza. Ary izahay mpanomponao ihany no hahatonga ny volofotsin\u2019ny rainay mpanomponao hidina amin\u2019alahelo any amin\u2019ny Fasana. *",
        "32": "Fa izaho mpanomponao no niantoka an\u2019ilay zaza nisaraka tamin-drainy, ka nanao hoe: \u2018Raha tsy entiko miverina at\u1ef3 aminao izy, dia ho fahotako amin\u2019ny raiko mandrakizay izany.\u2019",
        "33": "Koa ankehitriny, avelao re ny mpanomponao no hijanona ho solon\u2019ny zaza hanompo ny tompoko, mba hiakatra miaraka amin\u2019ny rahalahiny izy.",
        "34": "Fa hataoko ahoana no fiakatra any amin\u2019ny raiko nefa tsy hiaraka amiko ny zaza? Tsy te hahita ny fahoriana hanjo an-draiko aho.\u201d"
    },
    "45": {
        "1": "Ary tsy nahafehy ny fihetseham-pony intsony i Josefa, teo anatrehan\u2019izay rehetra teo. Dia hoy izy hoe: \u201cAvoahy ny olona rehetra!\u201d Koa tsy nisy olon-kafa intsony teo, rehefa nampahafantatra ny tenany tamin\u2019ny rahalahiny i Josefa.",
        "2": "Ary nidradradradra nitomany izy ka ren\u2019ny Ejipsianina, ary ren\u2019ny tao an-tranon\u2019i Farao koa.",
        "3": "Farany, dia hoy i Josefa tamin\u2019ny rahalahiny: \u201cIzaho no Josefa! Mbola velona any ihany ve i Dada?\u201d Tsy nahateny mihitsy anefa ny rahalahiny, satria raiki-tahotra teo anatrehany.",
        "4": "Koa hoy i Josefa tamin\u2019ny rahalahiny: \u201cManat\u00f2na eto amiko e!\u201d Dia nanatona izy ireo. Ary hoy izy: \u201cIzaho ange ilay Josefa rahalahinareo e, ilay namidinareo ho at\u1ef3 Ejipta.",
        "5": "Aza malahelo anefa, ary aza tezitra amin\u2019ny tenanareo noho ny nivarotanareo ahy ho at\u1ef3, fa hamonjy aina no nandefasan\u2019Andriamanitra ahy hialoha anareo.",
        "6": "Roa taona amin\u2019ity izao no nisian\u2019ny mosary amin\u2019ny tany, ary mbola hisy dimy taona tsy hiasana ny tany na hijinjana.",
        "7": "Koa nalefan\u2019Andriamanitra hialoha anareo aho, mba tsy ho lany taranaka eto ambonin\u2019ny tany ianareo, ary mba ho voatsimbina ny ainareo noho ny famonjena lehibe.",
        "8": "Tsy ianareo \u00e0ry no nandefa ahy ho at\u1ef3, fa Andriamanitra, mba hanendreny ahy ho rain\u2019i Farao sy hanam-pahefana amin\u2019ny ao an-tranony rehetra ary hifehy an\u2019i Ejipta manontolo.",
        "9": "\u201cKoa miakara haingana any amin\u2019i Dada, ka lazao aminy hoe: \u2018Izao no nolazain\u2019i Josefa zanakao: \u201cEfa notendren\u2019Andriamanitra hanam-pahefana amin\u2019i Ejipta manontolo aho. Koa mid\u00ecna at\u1ef3 amiko, fa aza mangataka andro.",
        "10": "Ary honina ao Gosena ianao, ka ho eo akaikiko foana ianao sy ny zanaka aman-jafinao sy ny ondrinao sy ny ombinao ary izay rehetra anao.",
        "11": "Ary izaho no hamatsy sakafo anao ao, mba tsy hahantra ianao sy ny ao an-tranonao ary izay rehetra anao. Mbola haharitra dimy taona mantsy ny mosary.\u201d\u2019",
        "12": "Ary hitan\u2019ny masonareo sy ny mason\u2019i Benjamina rahalahiko izao fa ny vavako mihitsy no miteny aminareo.",
        "13": "Koa lazao amin\u2019i Dada ny voninahitro rehetra at\u1ef3 Ejipta sy izay rehetra hitanareo. Ary mandehana haingana ka ento midina at\u1ef3 i Dada.\u201d",
        "14": "Ary niantoraka teo amin\u2019ny vozon\u2019i Benjamina rahalahiny izy ka nitomany, ary i Benjamina koa nitomany teo amin\u2019ny vozony.",
        "15": "Ary nanoroka ny rahalahiny rehetra izy ka nitomany teo amin\u2019ny vozon\u2019izy ireo. Dia izay ny rahalahiny vao niresaka taminy.",
        "16": "Ary ren\u2019ny tao an-tranon\u2019i Farao ny vaovao hoe: \u201cTonga ao, hono, ny rahalahin\u2019i Josefa!\u201d Dia nahafaly an\u2019i Farao sy ny mpanompony izany.",
        "17": "Koa hoy i Farao tamin\u2019i Josefa: \u201cLazao amin\u2019ny rahalahinao hoe: \u2018Izao atao: Mak\u00e0 biby mpitondra entana ka ataovy eo amboniny ny entanareo, dia mandehana any Kanana.",
        "18": "Ary alaivo ny rainareo sy ny ankohonanareo ka tongava at\u1ef3 amiko, mba homeko anareo izay zava-tsoa eto Ejipta. Ary hano izay tsara indrindra eto amin\u2019ny tany Ejipta.\u2019",
        "19": "Omeo baiko koa izy ireo hoe: \u2018Izao atao: Mak\u00e0 sarety avy eto Ejipta hitondrana ny zanakareo madinika sy ny vadinareo, ary ampiakaro ao anatin\u2019ny iray amin\u2019ireny ny rainareo ka tongava at\u1ef3.",
        "20": "Ary aza malahelo ny fanananareo, satria anareo ny zava-tsoa eran\u2019i Ejipta.\u2019\u201d",
        "21": "Dia nataon\u2019ny zanak\u2019i Israely izany, ary nomen\u2019i Josefa sarety izy ireo araka ny baikon\u2019i Farao, sady nomeny vatsy hoentiny eny an-dalana.",
        "22": "Ary samy nomeny lamba fitafy iray avy izy ireo, fa i Benjamina kosa nomeny farantsa volafotsy telonjato sy lamba fitafy dimy.",
        "23": "Ary ireto avy no nampitondrainy ho an-drainy: Ampondra folo nitondra zava-tsoa avy tany Ejipta, sy ampondravavy folo nitondra varimbazaha sy mofo ary sakafo ho vatsin-drainy eny an-dalana.",
        "24": "Ary nalefany ny rahalahiny, ka lasa. Hoy anefa izy tamin\u2019ireo: \u201cAza mifampila vaniny ianareo eny an-dalana eny.\u201d",
        "25": "Koa niakatra avy tany Ejipta izy ireo ka tonga tany amin\u2019i Jakoba rainy tany Kanana ihany.",
        "26": "Ary hoy izy ireo taminy: \u201cMbola velona any i Josefa, ary izy no manam-pahefana amin\u2019i Ejipta manontolo!\u201d Tsy nampihontsina an\u2019i Jakoba anefa izany, satria tsy nino azy ireo izy.",
        "27": "Ary notantarain\u2019izy ireo taminy foana izay rehetra nolazain\u2019i Josefa, ary hitan\u2019i Jakoba rain\u2019izy ireo koa ny sarety nalefan\u2019i Josefa hitondrana azy, ka velombelona indray izy.",
        "28": "Dia hoy i Israely: \u201cAoka izay! Hay, mbola velona any i Josefa zanako! Aleo aho handeha mba hahitako azy alohan\u2019ny hahafatesako!\u201d"
    },
    "46": {
        "1": "Koa niainga i Israely sy ny ankohonany manontolo ka tonga tao Beri-sheba. Ary nanao sorona ho an\u2019ilay Andriamanitr\u2019i Isaka rainy izy.",
        "2": "Ary Andriamanitra niteny tamin\u2019i Israely, tao amin\u2019ny fahitana tamin\u2019ny alina, nanao hoe: \u201cJakoba, Jakoba!\u201d Dia hoy izy: \u201cInt\u1ef3 aho!\u201d",
        "3": "Ary hoy koa Andriamanitra: \u201cIzaho no tena Andriamanitra, ilay Andriamanitry ny rainao. Aza matahotra ny hidina any Ejipta, fa hataoko firenena lehibe ianao any.",
        "4": "Izaho mihitsy no hidina hiaraka aminao any Ejipta ary hitondra anao hiakatra avy any. Ary ny tanan\u2019i Josefa no hanakimpy ny masonao rehefa maty ianao.\u201d",
        "5": "Dia niala tao Beri-sheba i Jakoba. Ary nentin\u2019ny zanak\u2019i Israely tamin\u2019ny sarety nalefan\u2019i Farao hitondrana azy i Jakoba rainy, mbamin\u2019ny zanak\u2019izy ireo madinika sy ny vadin\u2019izy ireo.",
        "6": "Nentin\u2019izy ireo koa ny biby fiompiny sy ny fananana voangony tany Kanana. Farany, dia tonga tany Ejipta i Jakoba sy ny zanany rehetra niaraka taminy.",
        "7": "Ary nentiny niaraka taminy nankany Ejipta ny zanany lahy sy ny zanany vavy mbamin\u2019ny zafikeliny rehetra. Eny, nentiny ny zanany rehetra.",
        "8": "Ary ireto avy ny anaran\u2019ny zanak\u2019i Israely, izany hoe ny zanak\u2019i Jakoba, tonga tany Ejipta: Robena no lahimatoan\u2019i Jakoba.",
        "9": "Ary ny zanakalahin\u2019i Robena dia i Hanoka sy Palo sy Hezrona ary Karmy.",
        "10": "Ary ny zanakalahin\u2019i Simeona dia i Jemoela sy Jamina sy Ohada sy Jakina sy Zohara, ary koa Saoly zanakalahin\u2019ny vehivavy kananita.",
        "11": "Ary ny zanakalahin\u2019i Levy dia i Gersona sy Kehata ary Merary.",
        "12": "Ary ny zanakalahin\u2019i Joda dia i Era sy Onana sy Sela sy Pereza ary Zera. Maty tany Kanana anefa i Era sy Onana. Ary ny zanakalahin\u2019i Pereza dia i Hezrona sy Hamola.",
        "13": "Ary ny zanakalahin\u2019i Isakara dia i Tola sy Pova sy Joba ary Simrona.",
        "14": "Ary ny zanakalahin\u2019i Zebolona dia i Sereda sy Elona ary Jahalela.",
        "15": "Ireo no zanakalahin\u2019i Lea naterany tamin\u2019i Jakoba tany Padana-arama, niampy an\u2019i Dina zanany vavy. Telo amby telopolo ny zanany lahy sy ny zanany vavy rehetra.",
        "16": "Ary ny zanakalahin\u2019i Gada dia i Zifiona sy Hagy sy Sony sy Ezbona sy Ery sy Aroda ary Arely.",
        "17": "Ary ny zanakalahin\u2019i Asera dia i Jimna sy Jisva sy Jisvy ary Beria. Ary i Sera no anabavin\u2019izy ireo. Ary ny zanakalahin\u2019i Beria dia i Hebera sy Malkiela.",
        "18": "Ireo no zanakalahin\u2019i Zilpa, ilay nomen\u2019i Labana an\u2019i Lea zanany vavy. Ireo no naterany tamin\u2019i Jakoba. Enina ambin\u2019ny folo izy * rehetra.",
        "19": "Ary ny zanakalahin\u2019i Rahely vadin\u2019i Jakoba dia i Josefa sy Benjamina.",
        "20": "Ary ny naterak\u2019i Josefa tany Ejipta dia i Manase sy Efraima, izay naterak\u2019i Asenata taminy. Zanakavavin\u2019i Potifera mpisorona tao Ona io Asenata io.",
        "21": "Ary ny zanakalahin\u2019i Benjamina dia i Bela sy Bekera sy Asbela sy Gera sy Nam\u00e0na sy Ehy sy Rosy sy Mopima sy Hopima ary Arda.",
        "22": "Ireo no zanakalahin\u2019i Rahely naterany tamin\u2019i Jakoba. Efatra ambin\u2019ny folo izy * rehetra.",
        "23": "Ary anisan\u2019ny zanakalahin\u2019i Dana i Hosima.",
        "24": "Ary ny zanakalahin\u2019i Naftaly dia i Jazila sy Gony sy Jezera ary Silema.",
        "25": "Ireo no zanakalahin\u2019i Bilaha, ilay nomen\u2019i Labana an\u2019i Rahely zanany vavy. Ireo no naterany tamin\u2019i Jakoba. Fito izy * rehetra.",
        "26": "Naterak\u2019i * Jakoba daholo izay * rehetra niaraka taminy nankany Ejipta, afa-tsy ny vadin\u2019ireo zanany lahy. Enina amby enimpolo izy * rehetra.",
        "27": "Ary roa lahy * ny zanak\u2019i Josefa naterany tany Ejipta. Koa fitopolo ny fitambaran\u2019ireo * anisan\u2019ny ankohonan\u2019i Jakoba tonga tany Ejipta.",
        "28": "Ary nirahiny hialoha azy ho any amin\u2019i Josefa i Joda mba hampandre an\u2019izay any Gosena. Dia tonga tany Gosena izy ireo.",
        "29": "Ary nasain\u2019i Josefa nomanina ny kalesiny, ka niakatra hitsena an\u2019i Israely rainy tany Gosena izy. Raha vao nahita azy izy, dia niantoraka teo amin\u2019ny vozony ka nitomany be teo.",
        "30": "Farany, dia hoy i Israely tamin\u2019i Josefa: \u201cTsy mampaninona ahy intsony na ho faty aza aho, satria efa nifanatri-tava taminao aho, fa mbola velona ihany ianao.\u201d",
        "31": "Ary hoy i Josefa tamin\u2019ny rahalahiny sy ny ankohonan-drainy: \u201cAleo aho hiakatra hilaza amin\u2019i Farao hoe: \u2018Efa tonga at\u1ef3 amiko ny rahalahiko sy ny ankohonan-draiko izay tany Kanana.",
        "32": "Mpiandry ondry ry zareo, satria mpiompy. Ary nentiny at\u1ef3 ny ondriny sy ny ombiny ary izay rehetra ananany.\u2019",
        "33": "Koa rehefa hampiantso anareo i Farao ka hanontany hoe: \u2018Inona no asanareo?\u2019,",
        "34": "dia lazao hoe: \u2018Efa mpiompy hatramin\u2019ny fahazazanay ka hatramin\u2019izao izahay mpanomponao, dia izahay sy ny razanay.\u2019 Amin\u2019izay dia ho afaka hipetraka eto Gosena ianareo, satria maharikoriko amin\u2019ny Ejipsianina ny mpiandry ondry rehetra.\u201d"
    },
    "47": {
        "1": "Ary tonga nilaza tamin\u2019i Farao i Josefa hoe: \u201cTonga avy any Kanana ny raiko sy ny rahalahiko, mbamin\u2019ny ondriny sy ny ombiny ary izay rehetra ananany, ka ao Gosena ry zareo izao.\u201d",
        "2": "Ary nentiny teo anatrehan\u2019i Farao ny dimy tamin\u2019ny rahalahiny.",
        "3": "Ary hoy i Farao tamin\u2019ny rahalahin\u2019i Josefa: \u201cInona no asanareo?\u201d Dia hoy ireo tamin\u2019i Farao: \u201cMpiandry ondry izahay mpanomponao, na izahay na ny razanay.\u201d",
        "4": "Ary hoy koa ireo taminy: \u201cTonga hivahiny eto izahay. Any Kanana mantsy tsy misy ahitra hohanin\u2019ny andian\u2019ondrin\u2019ny mpanomponao, fa mafy ny mosary any. Koa mba avelao hipetraka ao Gosena re ny mpanomponao e!\u201d",
        "5": "Dia hoy i Farao tamin\u2019i Josefa: \u201cEfa tonga at\u1ef3 aminao ny rainao sy ny rahalahinao.",
        "6": "Afaka mifidy izay faritra tianao eto Ejipta ianao. Koa apetraho ao amin\u2019izay faritra tsara indrindra eto Ejipta ny rainao sy ny rahalahinao. Dia aoka izy ireo hipetraka ao Gosena, ary raha mahafantatra lehilahy be herim-po eo amin\u2019izy ireo ianao, dia tendreo ho lehiben\u2019ny mpiandry biby fiompiko izy.\u201d",
        "7": "Dia nentin\u2019i Josefa nankao amin\u2019i Farao i Jakoba rainy ka nampifankahalalainy taminy. Ary nitso-drano an\u2019i Farao i Jakoba.",
        "8": "Ary hoy i Farao tamin\u2019i Jakoba: \u201cFiry taona ny andro niainanao?\u201d",
        "9": "Dia hoy i Jakoba tamin\u2019i Farao: \u201cTelopolo amby zato taona ny andro nivahiniako. Vitsy sady nampahory ireo andro niainako, ka tsy nahatratra ny andro niainan\u2019ny razako tamin\u2019ireo andro nivahiniany.\u201d",
        "10": "Ary nitso-drano an\u2019i Farao i Jakoba, dia niala teo anatrehany.",
        "11": "Koa nasain\u2019i Josefa nanorim-ponenana tao Ejipta ny rainy sy ny rahalahiny, ka nomeny tany tao amin\u2019izay faritra tsara indrindra, dia tao Ramesesa, araka ny nandidian\u2019i Farao.",
        "12": "Ary i Josefa nandefa sakafo tsy tapaka ho an-drainy sy ny rahalahiny ary ny ankohonan-drainy manontolo, araka ny isan\u2019ny zaza madinika.",
        "13": "Ary tsy nisy sakafo nanerana an\u2019ilay tany, satria mafy dia mafy ny mosary. Koa reraka be ny olona tao Ejipta sy ny tany Kanana noho ny mosary.",
        "14": "Ary nangonin\u2019i Josefa daholo ny vola rehetra tao Ejipta sy tany Kanana, dia ny vola nividianan\u2019ny olona varimbazaha, * ka nataony tao an-tranon\u2019i Farao.",
        "15": "Tamin\u2019ny farany, dia lany ny vola tao Ejipta sy tany Kanana, ka nankany amin\u2019i Josefa ny Ejipsianina rehetra, nanao hoe: \u201cOmeo sakafo izahay! Satria ve lany vola izahay dia ho faty eto anatrehanao?\u201d",
        "16": "Dia hoy i Josefa: \u201cEnto at\u1ef3 ny biby fiompinareo, dia homeko sakafo ianareo ho takalon\u2019ny biby fiompinareo, raha lany ny volanareo.\u201d",
        "17": "Dia nentin\u2019izy ireo tany amin\u2019i Josefa ny biby fiompiny. Ary nomen\u2019i Josefa sakafo izy ireo ho takalon\u2019ny soavaliny sy ny ondriny sy ny ombiny ary ny ampondrany. Eny, nomeny sakafo izy ireo ho takalon\u2019ny biby fiompiny rehetra, nandritra iny taona iny.",
        "18": "Ary tapitra iny taona iny, ka nankany amin\u2019i Josefa izy ireo ny taona nanaraka, dia niteny taminy hoe: \u201cTsy hafeninay aminao, tompoko, fa efa lany nomena ny tompoko ny vola sy ny biby fiompy. Tsy misy afa-tsy ny tenanay sy ny taninay sisa eto anatrehan\u2019ny tompoko.",
        "19": "Fa nahoana no ho faty eto imasonao izahay, ary ho lao ny taninay? Vidio izahay sy ny taninay ka omeo sakafo izahay ho takalon\u2019izany, dia hanompo an\u2019i Farao izahay sy ny taninay. Ary omeo masomboly izahay mba ho velona fa tsy ho faty, ary mba tsy ho lao ny taninay.\u201d",
        "20": "Dia novidin\u2019i Josefa ho an\u2019i Farao ny tany rehetran\u2019ny Ejipsianina, satria samy nivarotra ny sahany izy ireo, noho ny mosary mafy nanjo azy ireo. Koa lasan\u2019i Farao i Ejipta manontolo.",
        "21": "Ary nafindran\u2019i Josefa nankany amin\u2019ny tan\u00e0na samy hafa ny olona, nanerana an\u2019i Ejipta.",
        "22": "Ny tanin\u2019ny mpisorona ihany no tsy novidiny. Nahazo anjara sakafo avy tao an-tranon\u2019i Farao mantsy ny mpisorona, ka izany no antony tsy nivarotan\u2019izy ireo ny taniny.",
        "23": "Ary hoy i Josefa tamin\u2019ny olona: \u201cEfa novidiko ho an\u2019i Farao ianareo sy ny taninareo androany. Ireo ny masomboly ho anareo, ka afafazo.",
        "24": "Rehefa miakatra ny vokatra, dia omeo an\u2019i Farao ny ampahadiminy, fa ny efatra ampahadiminy kosa hataonareo masomboly eny an-tsaha, sy ho sakafonareo mbamin\u2019izay ao an-tranonareo sy ny zanakareo madinika.\u201d",
        "25": "Koa hoy ireo: \u201cEfa namonjy ny ainay ianao. Aoka izahay hahazo sitraka amin\u2019ny tompoko, dia ho mpanompon\u2019i Farao izahay.\u201d",
        "26": "Ary namoaka didy momba ny fananan-tany any Ejipta i Josefa hoe ho an\u2019i Farao ny ampahadiminy. Ary manan-kery mandraka ankehitriny izany didy izany. Ny tanin\u2019ny mpisorona ihany no tsy mba lasan\u2019i Farao, satria navahana tamin\u2019ny vahoaka izy ireo.",
        "27": "Ary nipetraka tao Gosena, tany Ejipta, ny Israely. Koa nanorim-ponenana tao izy ireo, ary nanan-taranaka ka nihamaro be.",
        "28": "Ary i Jakoba mbola velona fito ambin\u2019ny folo taona tany Ejipta. Koa fito amby efapolo amby zato taona ny andro niainany.",
        "29": "Ary rehefa akaiky ny andro hahafatesan\u2019i Israely, dia nantsoiny i Josefa zanany ka nilazany hoe: \u201cRaha mahazo sitraka aminao aho, dia mba ataovy ato ambany feko ny tananao, ary anehoy hatsaram-panahy feno fitiavana aho ka asehoy amiko fa azoko itokisana ianao: Miangavy anao aho mba tsy handevina ahy eto Ejipta.",
        "30": "Rehefa hodimandry any amin\u2019ny razako aho, dia ento hiala eto Ejipta, ary aleveno any amin\u2019ny fasan\u2019izy ireo.\u201d Dia hoy i Josefa: \u201cHotanterahiko tokoa ny teninao.\u201d",
        "31": "Ary hoy izy: \u201cMiani\u00e0na amiko \u00e0ry.\u201d Dia nianiana taminy i Josefa. Ary niankohoka teo an-doham-pandriana i Israely."
    },
    "48": {
        "1": "Ary taorian\u2019izany, dia nisy nilaza tamin\u2019i Josefa hoe: \u201cEfa mihaosa ny rainao.\u201d Koa nentin\u2019i Josefa tany i Manase sy Efraima, zanany mirahalahy.",
        "2": "Ary nisy nilaza tamin\u2019i Jakoba hoe: \u201cIo fa tonga hamangy anao i Josefa zanakao.\u201d Dia nanangona ny heriny rehetra i Israely ka nipetraka teo am-pandrianany.",
        "3": "Ary hoy i Jakoba tamin\u2019i Josefa: \u201cNiseho tamiko tao Lozy any Kanana ilay Andriamanitra Mahery Indrindra, mba hitso-drano ahy.",
        "4": "Ary hoy izy tamiko: \u2018Hataoko manan-taranaka ianao ka ho maro tokoa ny taranakao, ary hataoko firenena lehibe ianao. Homeko ho an\u2019ny taranakao mandimby anao ity tany ity, ho fananany mandritra ny fotoana tsy voafetra.\u2019",
        "5": "Ary ankehitriny dia ho ahy izy mirahalahy, izay naterakao teto Ejipta talohan\u2019ny nahatongavako teto aminao. Eny, ho ahy i Efraima sy Manase, tahaka an\u2019i Robena sy Simeona.",
        "6": "Ho anao kosa anefa ny zanaka haterakao aorian\u2019izy mirahalahy. Momba ny anjara lovan\u2019izy ireo, dia amin\u2019ny anaran\u2019izy mirahalahy ihany no hahazoany izany.",
        "7": "Taorian\u2019ny nialako tany Padana, dia maty teo anatrehako i Rahely, tany Kanana. Teny an-dalana ho any Efrata izahay tamin\u2019izay, ary mbola lavitra i Efrata, izany hoe Betlehema. Koa naleviko tamin\u2019iny lalana mankany Efrata iny izy.\u201d",
        "8": "Ary hitan\u2019i Israely ny zanak\u2019i Josefa ka hoy izy: \u201cFa iza ireo?\u201d",
        "9": "Ary hoy i Josefa tamin-drainy: \u201cIreo no zanakalahy nomen\u2019Andriamanitra ahy tat\u1ef3.\u201d Dia hoy izy: \u201cMba ento kely eto amiko izy ireo hitsofako rano azy.\u201d",
        "10": "Ary efa nanjavozavo ny mason\u2019i Israely noho ny fahanterany, ka tsy nahita izy. Koa nentin\u2019i Josefa nanatona azy izy mirahalahy. Dia nanoroka sady namihina azy roa lahy i Israely.",
        "11": "Ary hoy koa izy tamin\u2019i Josefa: \u201cTsy nieritreritra ny hahita anao intsony aho, nefa izao aho navelan\u2019Andriamanitra hahita ny zanakao koa aza.\u201d",
        "12": "Ary nesorin\u2019i Josefa avy teo an-dohaliny izy mirahalahy nony avy eo, ka niankohoka tamin\u2019ny tany izy.",
        "13": "Ary noraisin\u2019i Josefa tamin\u2019ny tanany havanana i Efraima ho eo ankavian\u2019i Israely, ary noraisiny tamin\u2019ny tanany havia i Manase ho eo ankavanan\u2019i Israely, ka nampanatoniny azy izy mirahalahy.",
        "14": "Rehefa nanatsotra ny tanany anefa i Israely, dia napetrany teo amin\u2019ny lohan\u2019i Efraima ny tanany havanana, na izy aza no zandriny, ary ny tanany havia kosa teo amin\u2019ny lohan\u2019i Manase. Niniany natao toy izany ny tanany, nefa i Manase no lahimatoa.",
        "15": "Ary nitso-drano an\u2019i Josefa izy hoe: \u201cRy ilay tena Andriamanitra, izay narahin\u2019i Abrahama sy Isaka raiko, Ry ilay tena Andriamanitra, izay mpiandry ahy hatrizay niainako ka mandraka ankehitriny,",
        "16": "Ry anjely nanavotra ahy tamin\u2019ny loza rehetra, tahio ireto zaza ireto. Ary aoka hantsoina eo amin\u2019izy ireo ny anarako sy ny anaran\u2019i Abrahama sy Isaka raiko, Ary aoka hitombo maro be eto ambonin\u2019ny tany izy ireo.\u201d",
        "17": "Ary hitan\u2019i Josefa fa napetraky ny rainy teo amin\u2019ny lohan\u2019i Efraima ny tanany havanana, ka tsy faly izy. Koa notadiaviny hohazonina ny tanan-drainy mba hesorina teo amin\u2019ny lohan\u2019i Efraima ho eo amin\u2019ny lohan\u2019i Manase.",
        "18": "Ary hoy i Josefa tamin-drainy: \u201cTsy izao no izy, ry Dada! Fa ity no lahimatoa, ka apetraho eo amin\u2019ny lohany ny tananao havanana.\u201d",
        "19": "Tsy nety mihitsy anefa ny rainy, ka niteny hoe: \u201cFantatro ihany izany, anaka, fantatro ihany. Ho lasa firenena koa izy sady hahery. Ny zandriny anefa hahery noho izy, ary ny taranany ho maro be ka ho lasa firenena maro.\u201d",
        "20": "Ary mbola nitso-drano azy ireo ihany izy tamin\u2019iny andro iny hoe: \u201cHampiasa foana ny anaranao anie ny Israely rehefa mitso-drano, ka hilaza hoe: \u2018Hataon\u2019Andriamanitra ho tahaka an\u2019i Efraima sy ho tahaka an\u2019i Manase anie ianao!\u2019\u201d Koa i Efraima foana no nataony alohan\u2019i Manase.",
        "21": "Ary hoy i Israely tamin\u2019i Josefa nony avy eo: \u201cEfa ho faty aho. Homba anareo foana anefa Andriamanitra, ka hamerina anareo any amin\u2019ny tanin\u2019ny razanareo.",
        "22": "Ary homeko tany iray fanampiny ianao, mihoatra noho ny an\u2019ny rahalahinao. Nalaiko tamin\u2019ny sabatro sy ny tsip\u00eckako teo an-tanan\u2019ny Amorita izany tany izany.\u201d"
    },
    "49": {
        "1": "Avy eo dia nantsoin\u2019i Jakoba ireo zanany lahy, ka hoy izy: \u201cAvia daholo ianareo mba hilazako izay hitranga aminareo any am-parany.",
        "2": "Avia ka mihainoa, ry zanak\u2019i Jakoba, mihainoa an\u2019i Israely rainareo:",
        "3": "\u201cRobena! Ianao no lahimatoako sy tanjako, ary ianao no voalohan-terako. Lehibe kokoa ny voninahitrao sy ny herinao.",
        "4": "Tsy voafehy toy ny rano vaky anefa ny filanao. Koa tsy ho ambony noho ny rahalahinao ianao, satria efa niakaranao ny fandrianan\u2019ny rainao, ka nolotoinao ny farafarako. Dia niakarany tokoa lahy ny farafarako!",
        "5": "\u201cMpirahalahy i Simeona sy Levy. Ary fitaovana entiny mihetraketraka ny sabatra famonoany.",
        "6": "Koa enga anie aho tsy hiditra ho isan\u2019ny namany, na ho tafaray amin\u2019ny fiangonany! Fa tamin\u2019ny fahatezerany no namonoany olona, ary hasomparana fotsiny no nanapahany ny hoza-tongotry ny omby.",
        "7": "Ho voaozona anie ny fahatezeran\u2019izy ireo satria lozabe, ary ny fisafoahany satria masiaka! Hozarazaraiko eny amin\u2019ny tanin\u2019i Jakoba sy haparitako any amin\u2019ny Israely izy ireo.",
        "8": "\u201cAry ianao, ry Joda, hoderain\u2019ny rahalahinao ianao. Ny tananao ho eo amin\u2019ny hatoky ny fahavalonao. Ary hiankohoka eo anatrehanao ny zanaky ny rainao.",
        "9": "Zana-diona ianao, ry Joda. Hihinana remby ianao, anaka, dia hitsangana. Niondrika izy, nitsotsotra toy ny liona izy. Toy ny liona izy, ka iza no ho sahy hanaitra azy?",
        "10": "Ny tehim-panjakana tsy hiala amin\u2019i Joda, ary ny tehim-pahefana tsy hiala eo anelanelan\u2019ny tongony, mandra-pahatongan\u2019i Silo. Ary hankat\u00f2 an\u2019i Silo ireo firenena.",
        "11": "Hamatotra ny ampondrany amin\u2019ny foto-boaloboka izy ary ny zanaky ny ampondravaviny amin\u2019ny foto-boaloboka karazany tsara. Hanasa ny fitafiany amin\u2019ny divay izy ary ny akanjony amin\u2019ny ram-boaloboka.",
        "12": "Mena dia mena ny masony vokatry ny divay, ary fotsy ny nifiny vokatry ny ronono.",
        "13": "\u201cHonina amoron-tsiraka i Zebolona, ka ho eo amin\u2019ny morona fiantsonan\u2019ny sambo. Ary ho tandrifin\u2019i Sidona ny sisin-taniny farany lavitra.",
        "14": "\u201cIsakara dia ampondra mafy taolana, izay matory eo ambany lasely, eo anelanelan\u2019ny kitapon-dasely roa.",
        "15": "Ho hitany fa tsara ny toerana onenany sady mahafinaritra ilay tany. Ary hanaiky hitondra entana eo an-tsorony izy ka hampanaovina asa an-terivozona.",
        "16": "\u201cHitsara ny fireneny i Dana, izay anisan\u2019ny fokon\u2019ny Israely.",
        "17": "Ho bibilava eo amoron-dalana i Dana, eny, ho bibilava misy tandroka eo an-tsisin-dalana, izay manaikitra ny hato-tongotry ny soavaly, hany ka mianjera ny mpitaingina azy.",
        "18": "Hiandry ny famonjena avy aminao aho, Jehovah \u00f4!",
        "19": "\u201cHisy mpandroba hanafika an\u2019i Gada, nefa izy hanafika ny vodilaharan\u2019ireny.",
        "20": "\u201cAvy amin\u2019i Asera no hiavian\u2019ny sakafo tena tsara, ary hanome ny sakafo matsiron\u2019ny mpanjaka izy.",
        "21": "\u201cSerfa manifinify i Naftaly. Manao teny kanto izy.",
        "22": "\u201cSampan\u2019ny hazo mamoa i Josefa, eny, sampan\u2019ny hazo mamoa eo anilan\u2019ny loharano, ary mihoatra any ivelan\u2019ny manda ny rantsany.",
        "23": "Fa tsy nitsahatra nampahory sy nitifitra azy ny mpandefa zana-tsip\u00ecka, ary nitana lolompo taminy.",
        "24": "Efa nihenjana tsara anefa ny tsip\u00eckany, ary natanjaka ny tanany sady mailaka. Ny tanan\u2019Ilay Maherin\u2019i Jakoba no nanome an\u2019ilay Mpiandry sady Vato Fehizoron\u2019i Israely.",
        "25": "Avy amin\u2019ilay Andriamanitry ny rainao izy, ary miaraka amin\u2019ilay Mahery Indrindra. Hanampy anao Andriamanitra ka hanome anao ny fitahian\u2019ny lanitra ambony sy ny fitahian\u2019ny rano lalina any ambany ary hanome anao taranaka be dia be. *",
        "26": "Ny tsodranon-drainao dia ho tsara lavitra noho ireo zava-tsoa avy amin\u2019ny tendrombohitra maharitra mandrakizay, sy noho ny hakanton\u2019ny havoana maharitra hatramin\u2019ny fotoana tsy voafetra. Ho eo an-dohan\u2019i Josefa foana izany, eny, ho eo an-tampon-dohan\u2019ilay nosinganina tamin\u2019ny rahalahiny.",
        "27": "\u201cHamiravira foana toy ny amboadia i Benjamina. Hihinana ny rembiny izy amin\u2019ny maraina, ary hizara izay nobaboiny izy amin\u2019ny hariva.\u201d",
        "28": "Avy amin\u2019izy rehetra ireo ny foko roa ambin\u2019ny folon\u2019ny Israely, ary izany no nolazain-drainy tamin\u2019izy ireo rehefa nitso-drano azy izy. Samy notsofiny rano araka ny tsodrano tokony ho azy avy izy ireo.",
        "29": "Ary namela hafatra tamin\u2019izy ireo izy hoe: \u201cTsy ho ela dia hangonina any amin\u2019ny razako aho. Aleveno miaraka amin\u2019ny razako aho, ao amin\u2019ilay lava-bato eo amin\u2019ny sahan\u2019i Efrona Hetita,",
        "30": "dia ilay lava-bato eo amin\u2019ilay saha ao Makpela izay tandrifin\u2019i Mamre any Kanana. Io ilay saha novidin\u2019i Abrahama tamin\u2019i Efrona Hetita ho toeram-pandevenana.",
        "31": "Tao no nandevenana an\u2019i Abrahama sy Saraha vadiny. Tao koa no nandevenana an\u2019i Isaka sy Rebeka vadiny, ary tao no nandevenako an\u2019i Lea.",
        "32": "Avy tamin\u2019ny taranak\u2019i Heta ilay saha novidina sy ilay lava-bato eo aminy.\u201d",
        "33": "Rehefa avy namela hafatra tamin\u2019ny zanany lahy i Jakoba, dia navonkiny teo am-pandriana ny tongony, ka niala aina izy ary nangonina any amin\u2019ny razany."
    },
    "50": {
        "1": "Ary nihohoka teo amin\u2019ny tarehin-drainy i Josefa, ka nitomany teo aminy sady nanoroka azy.",
        "2": "Avy eo dia nasain\u2019i Josefa nokarakarain\u2019ny mpitsabo mpanompony ny fatin-drainy. Koa nokarakarain\u2019izy ireo ny fatin\u2019i Israely,",
        "3": "ka efapolo andro katroka no nanaovany izany, satria izany no faharetan\u2019ny fotoana fikarakarany faty. Ary nitomany azy fitopolo andro ny Ejipsianina.",
        "4": "Farany, dia tapitra ny andro nitomaniana azy, ka hoy i Josefa tamin\u2019ny ankohonan\u2019i Farao: \u201cRaha mahazo sitraka aminareo aho, dia mba lazao amin\u2019i Farao izao:",
        "5": "\u2018Nampianiana ahy ny raiko ka niteny hoe: \u201cEfa ho faty aho, ka ao amin\u2019ny toeram-pandevenana efa nolavahako ho ahy any Kanana, no andeveno ahy.\u201d Koa mba avelao aho hiakatra handevina an-draiko, fa hiverina ihany aho avy eo.\u2019\u201d",
        "6": "Dia hoy i Farao: \u201cMiakara \u00e0ry, ka aleveno ny rainao, araka ny nampianianany anao.\u201d",
        "7": "Koa lasa niakatra handevina ny rainy i Josefa, ary niaraka taminy ny mpanompon\u2019i Farao rehetra, dia ny anti-panahy tao an-tranony sy ny anti-panahy rehetran\u2019i Ejipta,",
        "8": "mbamin\u2019ny ankohonan\u2019i Josefa manontolo sy ny rahalahiny ary ny ankohonan-drainy. Ny zanak\u2019izy ireo madinika sy ny ondriny ary ny ombiny ihany no navelany tao Gosena.",
        "9": "Ary nisy kalesy sy mpitaingin-tsoavaly koa niara-niakatra taminy, ka maro be ny olona nandeha.",
        "10": "Dia tonga teo amin\u2019ny famoloana tao Atada, izay ao amin\u2019ny faritr\u2019i Jordana, izy ireo ka nidradradradra nitomany mafy teo. Ary nataon\u2019i Josefa nandritra ny fito andro ireo fombafomba fisaonana an-drainy.",
        "11": "Rehefa hitan\u2019ny Kananita tompon-tany ny fombafomba fisaonana natao teo amin\u2019ilay famoloana tao Atada, dia hoy izy: \u201cFisaonana lehibe ho an\u2019ny Ejipsianina izao!\u201d Izany no nanaovana ny anaran\u2019ilay famoloana hoe Abela-mizraima, izay ao amin\u2019ny faritr\u2019i Jordana.",
        "12": "Ary araka izay nandidian\u2019i Jakoba indrindra no nataon\u2019ny zanany lahy taminy.",
        "13": "Koa nentin\u2019ny zanany nankany Kanana ny fatiny, ka naleviny tao amin\u2019ilay lava-bato teo amin\u2019ilay saha tao Makpela tandrifin\u2019i Mamre. Io ilay saha novidin\u2019i Abrahama tamin\u2019i Efrona Hetita, ho toeram-pandevenana.",
        "14": "Rehefa avy nandevina ny rainy i Josefa, dia niverina nankany Ejipta izy sy ny rahalahiny ary izay rehetra niara-niakatra taminy mba handevina ny rainy.",
        "15": "Rehefa maty ny rain\u2019izy ireo, dia nifampiresaka ireo rahalahin\u2019i Josefa hoe: \u201cSao dia mitana lolompo amintsika i Josefa, ka hovaliany amintsika ny ratsy rehetra nataontsika taminy.\u201d",
        "16": "Koa nilaza tamin\u2019i Josefa izy ireo hoe: \u201cTalohan\u2019ny hahafatesan-drainao, dia efa namela hafatra izy hoe:",
        "17": "\u2018Izao no holazainareo amin\u2019i Josefa: \u201cMitalaho aminao aho, mba avelao re ny heloky ny rahalahinao sy ny fahotany, dia ny ratsy nataony taminao e!\u201d\u2019 Koa avelao tokoa re ny heloky ny mpanompon\u2019ilay Andriamanitry ny rainao e!\u201d Dia tsy nahatana ny ranomasony i Josefa tamin\u2019izy ireo niresaka taminy.",
        "18": "Tonga koa ireo rahalahiny, ka niankohoka teo anatrehany sady niteny hoe: \u201cIndreto izahay mpanomponao!\u201d",
        "19": "Ary hoy i Josefa taminy: \u201cAza matahotra, fa izaho angaha solon\u2019Andriamanitra?",
        "20": "Nikendry ny hanisy ratsy ahy ianareo, nefa araka izao hita androany izao, dia nikendry ny hanao soa avy amin\u2019izany kosa Andriamanitra, mba hamonjena ain\u2019olona maro.",
        "21": "Koa aza matahotra, fa izaho no hamatsy sakafo anareo sy ny zanakareo madinika.\u201d Dia nampionona sy nanome toky azy ireo izy.",
        "22": "Ary mbola nipetraka tany Ejipta i Josefa sy ny ankohonan-drainy. Ary velona folo amby zato taona i Josefa.",
        "23": "Ary mbola hitany hatramin\u2019ny zafikelin\u2019i Efraima, ary koa ny zanak\u2019i Makira, zanakalahin\u2019i Manase. Nentin\u2019i Josefa toy ny zanany naterany * ireny.",
        "24": "Farany, dia hoy i Josefa tamin\u2019ny rahalahiny: \u201cEfa ho faty aho. Tsy maintsy hitsinjo anareo anefa Andriamanitra, ka hitondra anareo hiakatra hiala amin\u2019ity tany ity, ho any amin\u2019ilay tany efa nianianany tamin\u2019i Abrahama sy Isaka ary Jakoba.\u201d",
        "25": "Dia nampianiana ny zanak\u2019Israely i Josefa, ka niteny hoe: \u201cTsy maintsy hitsinjo anareo Andriamanitra. Koa ento miakatra hiala at\u1ef3 ny taolambaloko.\u201d",
        "26": "Dia maty i Josefa rehefa folo amby zato taona. Ary nokarakaraina ny fatiny, ka napetraka tao anaty vatam-paty tany Ejipta."
    },
    "meta": {
        "name": "Genesisy",
        "order": 0,
        "chapter_number": 50
    }
}