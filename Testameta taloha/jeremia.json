{
    "1": {
        "1": "Ny tenin\u2019i Jeremia zanak\u2019i Hilkia, anisan\u2019ny mpisorona tao Anatota, tany amin\u2019ny tanin\u2019i Benjamina.",
        "2": "Tonga tamin\u2019i Jeremia ny tenin\u2019i Jehovah tamin\u2019ny andron\u2019i Josia zanak\u2019i Amona, mpanjakan\u2019ny Joda, tamin\u2019ny taona fahatelo ambin\u2019ny folo nanjakany.",
        "3": "Mbola tonga taminy foana izany tamin\u2019ny andron\u2019i Joiakima zanak\u2019i Josia, mpanjakan\u2019ny Joda, mandra-pahatapitry ny taona fahiraika ambin\u2019ny folo nanjakan\u2019i Zedekia zanak\u2019i Josia, mpanjakan\u2019ny Joda, eny, mandra-panaovana sesitany ny mponin\u2019i Jerosalema, tamin\u2019ny volana fahadimy.",
        "4": "Dia tonga tamiko ny tenin\u2019i Jehovah hoe:",
        "5": "\u201cEfa fantatro ianao talohan\u2019ny namoronako anao tany am-bohoka, ary efa nohamasiniko ianao talohan\u2019ny nivoahanao avy tao an-kibo. Koa notendreko ho mpaminany ho an\u2019ireo firenena ianao.\u201d",
        "6": "Fa hoy aho: \u201cIndrisy, ry Jehovah Tompo Fara Tampony \u00f4! Tsy mahay mandaha-teny aho fa mbola zaza ihany.\u201d",
        "7": "Hoy anefa i Jehovah tamiko: \u201cAza manao hoe: \u2018Mbola zaza ihany aho.\u2019 Fa mandehana any amin\u2019izay rehetra hanirahako anao, ary izay rehetra handidiako anao no ambarao.",
        "8": "Aza matahotra azy, fa \u2018momba anao aho, mba hanafaka anao\u2019, hoy i Jehovah.\u201d",
        "9": "Koa natsotran\u2019i Jehovah ny tanany ka nokasihiny ny vavako. Dia hoy i Jehovah tamiko: \u201cEfa nataoko ao am-bavanao ny teniko.",
        "10": "Ary manendry anao hanana fahefana eo amin\u2019ireo firenena sy fanjakana aho anio, mba hanongotra sy handrodana, handringana sy handrava, ary hanorina sy hamboly.\u201d",
        "11": "Tonga tamiko indray ny tenin\u2019i Jehovah hoe: \u201cInona no hitanao, ry Jeremia?\u201d Dia hoy aho: \u201cSampana hazo amandie * no hitako.\u201d",
        "12": "Ary hoy i Jehovah tamiko: \u201cMarina izany! Hifoha foana tokoa aho mba hanatanterahako ny teniko.\u201d",
        "13": "Tonga tamiko fanindroany ny tenin\u2019i Jehovah hoe: \u201cInona no hitanao?\u201d Dia hoy aho: \u201cVilanibe no hitako, ary misy mikopaka ny afo eo ambaniny. Mitodika mianavaratra ny vodin\u2019ilay vilany, ka mitongilana mianatsimo ny vavany.\u201d",
        "14": "Hoy i Jehovah tamiko: \u201cAvy any avaratra no hiavian\u2019ny loza hamely ny mponina rehetra ao amin\u2019ilay tany.",
        "15": "Fa \u2018izaho mihitsy no hiantso ny foko rehetra ao amin\u2019ireo fanjakana any avaratra\u2019, hoy i Jehovah. \u2018Ary ho avy tokoa ireo, ka samy hametraka ny seza fiandrianany eo amin\u2019ny fidirana amin\u2019ny vavahadin\u2019i Jerosalema, mba hamelezana ny mandany rehetra manodidina sy ny tan\u00e0na rehetran\u2019ny Joda.",
        "16": "Hanambara amin\u2019izy ireo ny didim-pitsarako aho noho ny ratsy rehetra nataony. Nahafoy ahy mantsy izy ireo, ary nanolotra setroka ho sorona ho an\u2019andriamani-kafa. Niankohoka teo anatrehan\u2019ny asan\u2019ny tanany koa izy ireo.\u2019",
        "17": "\u201cFa ianao kosa misik\u00ecna, * ary mitsang\u00e0na ka ambarao amin\u2019izy ireo izay rehetra andidiako anao. Aza mihorohoro noho ny amin\u2019izy ireo, sao ianao indray no hataoko mihorohoro eo anatrehany.",
        "18": "Ary ankehitriny, dia ataoko toy ny tan\u00e0na mimanda sy andry vy ary manda varahina ianao mba hiatrehanao ilay tany manontolo, dia ireo mpanjakan\u2019ny Joda, sy ny andrianany, sy ny mpisorony ary ny vahoakany. *",
        "19": "Tsy maintsy hiady aminao ireo, nefa tsy haharesy anao, satria \u2018momba anao aho, mba hanafaka anao\u2019, hoy i Jehovah.\u201d"
    },
    "2": {
        "1": "Ary tonga tamiko ny tenin\u2019i Jehovah, nanao hoe:",
        "2": "\u201cMandehana manao antso avo ao Jerosalema hoe: \u2018Izao no nolazain\u2019i Jehovah: \u201cTsaroako tsara ilay hatsaram-panahy feno fitiavana nanananao tamin\u2019ianao mbola zaza! Tsaroako koa ilay fitiavanao tamin\u2019ianao mbola fofombadiko, ary ilay nanarahanao ahy tany an-tany efitra, tany amin\u2019ny tany tsy namafazam-boa!",
        "3": "Masina teo anatrehan\u2019i Jehovah ny Israely tamin\u2019izany, sady voaloham-bokatra ho Azy.\u201d\u2019 \u2018Meloka izay olona nandrapaka ny Israely, ka loza no nanjo an\u2019ireny\u2019, hoy i Jehovah.\u201d",
        "4": "Henoy ny tenin\u2019i Jehovah, ry taranak\u2019i Jakoba sy ianareo rehetra fokon\u2019ny taranak\u2019i Israely.",
        "5": "Izao no nolazain\u2019i Jehovah: \u201cFa inona loatra no tsy rariny hitan\u2019ny razanareo tamiko no dia nanalavitra ahy izy ireo, ary nanaraka sampy tsy misy ilana azy, ka nanjary tsy misy ilana azy koa?",
        "6": "Tsy mba nanontany akory izy ireo hoe: \u2018Aiza i Jehovah, Ilay nitondra antsika niakatra avy tany Ejipta, Ilay nampandeha antsika namakivaky tany efitra sy lemaka karakaina feno lavaka, dia tany tsy nisy rano, sy tany maizim-pito, eny, faritra tsy nisy mpandalo ary tsy nisy mponina?\u2019",
        "7": "\u201cDia nentiko tany amin\u2019ny tany nisy saham-boankazo ianareo mba hihinana ny vokatra sy ny zava-tsoa teo aminy. Rehefa tafiditra tao anefa ianareo, dia nolotoinareo ny taniko, ary nataonareo zava-maharikoriko ny lovako.",
        "8": "Tsy mba nanontany akory ny mpisorona hoe: \u2018Aiza i Jehovah?\u2019 Na ireo mpahay lal\u00e0na aza tsy nahalala ahy. Nandika ny lal\u00e0ko koa ireo mpiandry. Naminany tamin\u2019ny anaran\u2019i Bala ireo mpaminany sady nanompo an\u2019izay tsy mahasoa.",
        "9": "\u201c\u2018Koa ho mafimafy kokoa ny ady hataoko aminareo\u2019, hoy i Jehovah, \u2018ary hiady amin\u2019ny zanaky ny zanakareo koa aho.\u2019",
        "10": "\u201c\u2018Fa mankanesa any amin\u2019ny morontsiraky ny Kitima, ka jereo. Maniraha olona ho any Kedara, ka diniho tsara ary jereo raha mba efa nitranga tany ny zavatra toy izao.",
        "11": "Efa nisy firenena nanakalo ny andriamaniny tamin\u2019izay tsy andriamanitra ve? Ny oloko kosa anefa nanakalo ny voninahitro tamin\u2019izay tsy mahasoa.",
        "12": "Aoka ho gaga ianareo, ry lanitra, rehefa mahita izany. Aoka hitsangam-bolo ianareo noho ny horohoro mafy\u2019, hoy i Jehovah.",
        "13": "\u2018Zava-dratsy roa mantsy no nataon\u2019ny oloko: Nahafoy ahy izay loharanon\u2019ny rano velona izy, ary nihady lavaka fanangonan-drano ho an\u2019ny tenany, nefa lavaka misy triatra sy tsy mahatana rano.\u2019",
        "14": "\u201c\u2018Mpanompo ve ny Israely sa andevo teraka tao an-trano? Koa nahoana izy no nanjary voaroba?",
        "15": "Mierona aminy ireo liona tanora ka mamoaka feo. Nataon\u2019izy ireo izay nahatonga ny tanin\u2019ny Israely higagan\u2019ny olona. Nodorana ireo tan\u00e0nany ka tsy misy mponina.",
        "16": "Na ireo mponin\u2019i Nofa sy Tapanesa aza mba nitsentsitra anao, ka nataony sola hatrany an-tampon-dohanao ianao.",
        "17": "Tsy ny nataonao ihany ve no nahatonga anao hiharan\u2019izany, satria nahafoy an\u2019i Jehovah Andriamanitrao ianao, tamin\u2019ny fotoana nitarihany anao teny an-dalana?",
        "18": "Fa inona no dia mahaliana anao amin\u2019ny lalana mankany Ejipta sy hisotro ny ranon\u2019i Sihora? Ary inona no mahaliana anao amin\u2019ny lalana mankany Asyria sy hisotro ny ranon\u2019ilay Renirano?",
        "19": "Tokony hanitsy anao ny ratsy nataonao, ary tokony ho anatra ho anao ny nivadihanao. Aoka \u00e0ry ho fantatrao sy ho hitanao fa ratsy sady mangidy ny nahafoizanao an\u2019i Jehovah Andriamanitrao. Tsy nahatonga anao hatahotra ahy anefa izany\u2019, hoy i Jehovah Tompon\u2019ny tafika, ilay Tompo Fara Tampony.",
        "20": "\u201c\u2018Efa hatry ny ela no nopotipotehiko ny zioganao, ary notapahiko ny tady nangeja anao. Hoy ihany anefa ianao: \u201cTsy hanompo anao aho.\u201d Dia nitsilailay eran\u2019ny havoana avo rehetra sy teny ambanin\u2019ny hazo midoroboka rehetra ianao, ka nivaro-tena.",
        "21": "Izaho anefa namboly anao mba ho voaloboka mena faran\u2019izay tsara, eny, karazam-boa tena izy. Koa ahoana no nampiova anao ho sampam-boalobokadia sy ratsy?\u2019",
        "22": "\u201c\u2018Na dia hisasa aza ianao ka hampiasa sirahazo sy savony be dia be, dia ho toy ny tasy eo anatrehako ny fahadisoanao\u2019, hoy i Jehovah Tompo Fara Tampony.",
        "23": "Ahoana no ilazanao hoe: \u2018Tsy nandoto ny tenako aho, ary tsy nanaraka an\u2019ireo Bala\u2019? Mba diniho ny anton-dianao tany an-dohasaha, ary eritrereto izay nataonao. Ramevavavy tanora haingam-pandeha ianao, ary mirenireny fotsiny eny amin\u2019ny lalana.",
        "24": "Zebra zatra tany efitra ianao, ary mahery ny filana ao aminao ka misefosefo ianao. Iza no mahatana azy rehefa tonga ny fotoana fitadiavany lahy? Tsy ho reraka izay rehetra mitady azy, fa hahita azy rehefa tonga ny volana itadiavany lahy.",
        "25": "Tandremo ny tongotrao mba tsy hiala kapa, ary ny tendanao mba tsy hangetaheta. Hoy anefa ianao: \u2018Aza manantena an\u2019izany! Fa efa raiki-pitia amin\u2019ny vahiny aho, ka handeha hanaraka azy.\u2019",
        "26": "\u201cMenatra toy ny mpangalatra tratra ny taranak\u2019Israely sy ny mpanjakany, sy ny andrianany sy ny mpisorony ary ny mpaminaniny.",
        "27": "Hoy izy ireo amin\u2019ny hazo: \u2018Ianao no raiko\u2019, ary amin\u2019ny vato: \u2018Ianao no niteraka ahy.\u2019 Fa izaho kosa nomeny lamosina, fa tsy natrehiny. Hilaza amiko anefa izy ireo amin\u2019ny fotoana mahory azy hoe: \u2018Mitsang\u00e0na ka vonjeo izahay!\u2019",
        "28": "\u201cFa aiza ireo andriamanitra nataonareo? Aoka ireny no hitsangana raha mahavonjy anareo amin\u2019ny fotoana mahory anareo. Fa mitovy isa amin\u2019ny tan\u00e0nanareo ny andriamanitrareo, ry Joda \u00f4!",
        "29": "\u201c\u2018Fa maninona no miady amiko foana ianareo? Nahoana ianareo rehetra no mandika ny lal\u00e0ko?\u2019, hoy i Jehovah.",
        "30": "Very maina ny namelezako ny zanakareo, satria tsy nandray anatra izy ireo. Naripaky ny sabatrareo ny mpaminaninareo, toy ny ataon\u2019ny liona mamiravira.",
        "31": "Aoka ianareo, izay anisan\u2019ity taranaka ity, handinika ny tenin\u2019i Jehovah. \u201cLasa toy ny tany efitra ve aho ho an\u2019ny Israely? Sa toy ny tany maizim-pito? Koa nahoana ny oloko no nanao hoe: \u2018Mandeha etsy sy eroa izahay, ary tsy hiverina aminao intsony\u2019?",
        "32": "Misy virjiny manadino ny firavany ve? Ary misy vehivavy ampakarina manadino ny fehikibony ve? Ny oloko kosa anefa nanadino ahy nandritra ny andro maro tsy hita isa.",
        "33": "\u201cNahoana ianao, ravehivavy, no manao tetika maty paika hahazoana fitiavana? Nozarinao hanao ratsy ny tenanao.",
        "34": "Hita teo amin\u2019ny akanjonao ny tasin\u2019ny ran\u2019ireo olo-mahantra tsy manan-tsiny. Tsy namaky trano izy ireo, nefa teny amin\u2019ny akanjonao no nahitako ny rany.",
        "35": "\u201cHoy anefa ianao: \u2018Tsy manan-tsiny aho, ka tsy tezitra amiko intsony izy.\u2019 \u201cHifandahatra aminao tokoa anefa aho noho ny nilazanao hoe: \u2018Tsy nanota aho.\u2019",
        "36": "Nizotra tamin\u2019ny lalan-kafa ianao, nefa nahoana izany no tsy misy dikany aminao? Ho menatra noho ny amin\u2019i Ejipta ianao, tahaka ny nahamenatra anao noho ny amin\u2019i Asyria.",
        "37": "Koa hiloloha tanana ianao, satria nolavin\u2019i Jehovah ireo nitokisanao, ka tsy hahitanao fahombiazana ny fiarahanao taminy.\u201d"
    },
    "3": {
        "1": "Misy fitenenana manao hoe: \u201cMahazo miverina amin\u2019ny vadiny ve ny lehilahy raha efa nandroaka an-dravehivavy, ka tena nandeha tokoa ravehivavy ary lasa vadin\u2019olon-kafa?\u201d Tsy efa voaloto tokoa ve izany tany izany? \u201cEfa nivaro-tena tamin\u2019olona maro tokoa ianao, ka hiverina amiko indray ve?\u201d, hoy i Jehovah.",
        "2": "\u201cTazano ireo lala-masaka ka jereo. Taiza no toerana mbola tsy nametavetana anao? Nipetraka teny amoron-dalana tahaka ny Arabo any an-tany efitra ianao, mba hitady lehilahy. Lotoinao amin\u2019ny fivarotan-tena sy ny faharatsiana foana ny tany.",
        "3": "Koa voasakana tsy hilatsaka ny oram-be, ary na ny oran-dohataona aza tsy misy intsony. Tsy misy henatra intsony ianao fa manao toy ny mpivaro-tena nefa vehivavy manambady. * Tsy mety miaiky ianao hoe mahamenatra ny nataonao.",
        "4": "Miantso ahy ve ianao ankehitriny hoe: \u2018Raiko \u00f4, ianao no tena namako efa hatramin\u2019ny fahazazako?",
        "5": "Ho tezitra mandritra ny fotoana tsy voafetra ve ianao? Hitsingoloka fahadisoana mandrakizay ve ianao?\u2019 Nilaza izany ianao, nefa mbola manao ratsy ihany, ary vitanao tokoa ny nanao ratsy.\u201d",
        "6": "Ary hoy i Jehovah tamiko tamin\u2019ny andron\u2019i Josia Mpanjaka: \u201c\u2018Hitanao ve izay nataon\u2019ny Israely mpivadika? Mandeha eran\u2019ny tendrombohitra avo rehetra izy sady mankeny ambanin\u2019ny hazo midoroboka rehetra mba hivaro-tena.",
        "7": "Taorian\u2019ny nanaovany izany rehetra izany, dia nilaza taminy foana aho hoe tokony hiverina amiko izy. Tsy niverina anefa izy. Ary ny Joda kosa nijery fotsiny an\u2019ilay rahavaviny mpamitaka.",
        "8": "Rehefa hitako izany, dia noroahiko ny Israely mpivadika, satria nanitsakitsa-bady. Dia nomeko azy ny taratasy manambara fa misara-panambadiana tanteraka izahay. Na izany aza, dia mbola tsy natahotra foana ny Joda, ilay rahavaviny mpamitaka, fa lasa nivaro-tena koa.",
        "9": "Nivaro-tena izy fa maivan-doha. Nandoto an\u2019ilay tany izy, ary nanitsakitsa-bady satria nanompo vato aman-kazo.",
        "10": "Na teo aza izany rehetra izany, dia tsy niverina tamiko tamin\u2019ny fony manontolo ny Joda, ilay rahavaviny mpamitaka. Nihatsaravelatsihy fotsiny izy\u2019, hoy i Jehovah.\u201d",
        "11": "Ary hoy ihany i Jehovah tamiko: \u201cMarina kokoa noho ny Joda mpamitaka ny Israely mpivadika.",
        "12": "Mandehana ambarao amin\u2019izay any avaratra hoe: \u201c\u2018\u201cMiverena ry Israely mpikomy \u00f4\u201d, hoy i Jehovah.\u2019 \u2018\u201cFa tsy ho vinitra aminareo aho, satria tsy mivadika aho\u201d, hoy i Jehovah.\u2019 \u2018\u201cTsy ho tezitra mandritra ny fotoana tsy voafetra aho.",
        "13": "Mba diniho ihany ny fahadisoanao, fa ny lal\u00e0n\u2019i Jehovah Andriamanitrao ange no nodikainao e! Tsy nihaino ny feoko ianao, fa nandehandeha tetsy sy teroa, nankany amin\u2019ireo vahiny teny ambanin\u2019ny hazo midoroboka rehetra\u201d, hoy i Jehovah.\u2019\u201d",
        "14": "\u201cMiverena, ry zanako mpikomy \u00f4\u201d, hoy i Jehovah. \u201cFa efa lasa vadinao sy tomponao aho. Hakako iray isan-tan\u00e0na ianareo, ary roa isam-poko, ka hoentiko any Ziona.",
        "15": "Mpiandry sitraky ny foko no homeko anareo, ka hofahanany fahalalana sy fahaiza-manavaka ianareo.",
        "16": "Dia hihamaro ianareo amin\u2019izany andro izany, ka hihabetsaka ao amin\u2019ilay tany\u201d, hoy i Jehovah. \u201cTsy hisy intsony hilaza hoe: \u2018Ny Vata misy ny fifanekena nataon\u2019i Jehovah!\u2019 Tsy ho ao an-tsaina intsony izy io, na hisy hahatsiaro, na hanembona, na hanamboatra.",
        "17": "Hantsoina hoe ny seza fiandrianan\u2019i Jehovah i Jerosalema amin\u2019izany andro izany, ka any no hanangonana ny firenena rehetra mba hankalazaina any ny anaran\u2019i Jehovah. Ary tsy handeha araka ny ditran\u2019ny fo ratsiny intsony izy ireo.\u201d",
        "18": "\u201cDia hiara-mandeha ny taranak\u2019i Joda sy ny taranak\u2019Israely, amin\u2019izany andro izany, ka hiara-mivoaka avy ao amin\u2019ilay tany any avaratra mba hiditra ao amin\u2019ilay tany nomeko ho lovan\u2019ny razanareo.",
        "19": "Ary hoy aho: \u2018Faly er\u1ef3 aho nanao anao ho isan\u2019ny zanako sy nanome anao an\u2019ilay tany mahafinaritra, dia ilay lova ravaky ny tafik\u2019ireo firenena!\u2019 Dia hoy koa aho: \u2018Hiantso ahy hoe \u201cRaiko!\u201d ianareo, ary hanaraka ahy foana.\u2019",
        "20": "\u2018Kanefa toy ny namitahan\u2019ny vehivavy ny vadiny ka nandaozany azy, no namitahanareo ahy, ry taranak\u2019Israely \u00f4\u2019, hoy i Jehovah.\u201d",
        "21": "Nisy feo re teny amin\u2019ny lala-masaka, dia ny fitomaniana sy ny fitalahoan\u2019ny zanak\u2019Israely. Fa niala tamin\u2019ny lala-mahitsy izy ireo. Hadinony i Jehovah Andriamaniny.",
        "22": "\u201cMiverena, ry zanako mpikomy \u00f4, fa hanasitrana ny fikomianareo aho.\u201d \u201cIndreto izahay manatona anao, fa ianao, Jehovah \u00f4, no Andriamanitray!",
        "23": "Fa zava-poana tokoa ireo havoana sy ny tabataba eny an-tendrombohitra. Eny tokoa, i Jehovah Andriamanitray no mpamonjy ny Israely!",
        "24": "Efa hatramin\u2019ny fahazazanay no efa lanin\u2019ny zava-mahamenatra ny zavatra nisasaran\u2019ny razanay, dia ny omby aman\u2019ondriny sy ny zanany lahy ary ny zanany vavy.",
        "25": "Matory amin-kenatra izahay, ary rakotry ny henatra, satria tamin\u2019i Jehovah Andriamanitray izahay no nanota, dia izahay sy ny razambenay, efa hatramin\u2019ny fahazazanay ka hatramin\u2019izao. Ary tsy nankat\u00f2 ny tenin\u2019i Jehovah Andriamanitray izahay.\u201d"
    },
    "4": {
        "1": "\u201cRaha hiverina ianao, ry Israely \u00f4\u201d, hoy i Jehovah, \u201cdia miverena amiko. Ary raha harianao tsy ho eo anatrehako ireo zava-maharikoriko notompoinao, dia tsy ho lasa mpirenireny ianao.",
        "2": "Raha hianiana ianao hoe: \u2018Raha mbola velona koa i Jehovah ka mampihatra ny fahamarinana sy ny rariny ary ny hitsiny!\u2019, dia amin\u2019ny alalany no hahazoan\u2019ireo firenena fitahiana, ary Izy no ho reharehan\u2019ireny.\u201d",
        "3": "Fa izao no lazain\u2019i Jehovah amin\u2019izay ao Joda sy Jerosalema: \u201cTany azo volena no asao fa aza mamafy voa eny amin\u2019ny tsilo.",
        "4": "Aoka hoforana ianareo mba hadio eo anatrehan\u2019i Jehovah, eny, forao ny fonareo, ry olon\u2019i Joda sy mponin\u2019i Jerosalema, sao hirehitra toy ny afo ny fahatezerako ka hiredareda nefa tsy hisy hamono. Ratsy mantsy ny nataonareo.\u201d",
        "5": "Lazao any Joda izany, ary torio ao Jerosalema, eny, ambarao, ka tsofy eran\u2019ilay tany ny anjombona. Manaova antso avo hoe: \u201cMivoria, ary andao hitsofohantsika ireo tan\u00e0na misy manda.",
        "6": "Manang\u00e0na tsato-kazo famantarana tandrifin\u2019i Ziona. Mitadiava fialofana. Aza mijanona eo fotsiny.\u201d Fa hahatonga loza avy any avaratra aho, dia fandravana be.",
        "7": "Niakatra toy ny liona avy tao anaty kirihitra izy, ary efa an-dalana ilay handrava an\u2019ireo firenena. Nivoaka avy tao amin\u2019izay nisy azy izy mba hahatonga ny taninao higagan\u2019ny olona. Ho rava ny tan\u00e0nanao ka tsy hisy mponina.",
        "8": "Koa aoka ianareo hisikina lamba gony sy hikapo-tratra ary hidradradradra, satria mbola tezitra mafy amintsika foana i Jehovah.",
        "9": "\u201cAmin\u2019izany andro izany\u201d, hoy i Jehovah, \u201cdia ho reraka ny fon\u2019ny mpanjaka sy ny andriana. Ho gaga ny mpisorona ary ho zendana ny mpaminany.\u201d",
        "10": "Ary hoy aho: \u201cIndrisy, ry Jehovah Tompo Fara Tampony \u00f4! Tena namitaka tanteraka an\u2019ity vahoaka ity sy Jerosalema ianao rehefa nilaza hoe: \u2018Hiadana ianareo\u2019, nefa mandrahona ny ainay * ny sabatra.\u201d",
        "11": "Izao no holazaina amin\u2019ity vahoaka ity sy Jerosalema, amin\u2019izany andro izany: \u201cRivotra mahamay avy any amin\u2019ny lala-masaka any an-tany efitra no mitsoka mankamin\u2019ny oloko zanakavavy. Tsy rivotra azo ikororohana vary na anadiovana anefa izany.",
        "12": "Tonga hatrat\u1ef3 amiko koa ny rivotra mifofofofo avy any amin\u2019ireny lalana ireny. Izao aho dia hanambara amin\u2019izy ireo ny didim-pitsarana.",
        "13": "Hiakatra toy ny rahona ny fahavalo, ary toy ny tafio-drivotra ireo kalesiny. Haingam-pandeha noho ny voromahery ny soavaliny. Idiran-doza isika fa voaroba!",
        "14": "Sasao ny fonao mba tsy hisy faharatsiana intsony, ry Jerosalema \u00f4, mba ho voavonjy ianao. Mandra-pahoviana ianao no mbola hifikitra amin\u2019ny hevi-diso?",
        "15": "Fa misy feo mandeha avy any Dana, ary zava-doza no ambara avy any amin\u2019ny faritra be tendrombohitr\u2019i Efraima.",
        "16": "Ampandreneso an\u2019ireo firenena izany. Ambarao izany loza hanjo an\u2019i Jerosalema izany.\u201d \u201cHisy mpitily ho tonga avy any an-tany lavitra. Hihorakoraka hamely ny tan\u00e0nan\u2019i Joda ireny.",
        "17": "Manodidina an\u2019i Jerosalema toy ny mpiandry saha ireny mba hanafika azy, satria nikomy tamiko izy\u201d, hoy i Jehovah.",
        "18": "\u201cHivaly aminao ny fitondran-tenanao sy ny fanaonao. Izany no loza hanjo anao, satria mangidy izany zavatra izany. Efa hatrany am-ponao mihitsy mantsy ny fikomianao.\u201d",
        "19": "Mangotikotika ny tsinaiko, mangotikotika ny tsinaiko! Mijaly mafy ny foko ka mila ho vaky. Midobodoboka ny foko ato anatiko. Tsy afaka ny hangina aho satria feon\u2019anjombona no reko, eny, fanairana rehefa misy ady.",
        "20": "Fandravana misesisesy no atao antso avo, satria voaroba daholo ny tao amin\u2019ilay tany. Voaroba tampoka ny tranolaiko, eny, voaroba tao anatin\u2019ny indray mipy maso.",
        "21": "Mandra-pahoviana no mbola hahitako ilay tsato-kazo famantarana, sy handrenesako ilay feon\u2019anjombona?",
        "22": "Fa adala ny oloko. Tsy miraharaha ahy izy. Zanaka maditra sy tsisy saina izy. Raha hanao ratsy dia hendry izy, fa raha ny hanao ny tsara kosa tsy hainy.",
        "23": "Nijery ilay tany aho ka io fa foana sy lao izy. Nijery ny lanitra aho, ary hitako fa tsy nisy hazavana intsony teny.",
        "24": "Nijery ny tendrombohitra aho, ary indreo fa nihovotrovotra izy. Nihozongozona daholo koa ny havoana.",
        "25": "Nijery aho ka hitako fa tsy nisy olona intsony, ary efa lasa nandositra daholo ny voro-manidina.",
        "26": "Nijery aho ka hitako fa lasa tany efitra ny saham-boankazo, ary efa rava daholo ny tan\u00e0nany. I Jehovah no nahatonga izany, satria tezitra mafy izy.",
        "27": "Fa izao no nolazain\u2019i Jehovah: \u201cHo lao ilay tany manontolo, ka tsy horinganiko tanteraka ve?",
        "28": "Koa hisaona ilay tany, ary ho maizina ny lanitra ambony, satria efa niteny aho ary efa nandinika, ka tsy hanenina na hiova hevitra.",
        "29": "Nandositra daholo ny tao an-tan\u00e0na rehefa nandre ny feon\u2019ny mpitaingin-tsoavaly sy ny mpandefa zana-tsip\u00ecka. Nitsofoka tany anaty kirihitra izy ireo, ary nianika harambato. Nilaozan\u2019ny olona ny tan\u00e0na rehetra ka tsy misy mponina intsony.\u201d",
        "30": "Voaroba ianao izao ka inona no hataonao? Efa zatra nitafy ravin-damba mena midorehitra mantsy ianao, ary efa zatra niravaka volamena sy nanao manjamaso mainty mba ho lehibe kokoa no fahitana ny masonao. Very maina fotsiny ny nanaovana izay hahatsara tarehy anao. Efa narian\u2019ireo lehilahy te hanao firaisana aminao ianao. Mifofo ny ainao izy ireo.",
        "31": "Fa feo toy ny feom-behivavy marary no reko, toy ny fitarainan\u2019ny vehivavy miteraka ny voalohan-janany, dia ny feon\u2019i Ziona zanakavavy misefosefo. Mamelatra ny tanany izy, ka manao hoe: \u201cIdiran-doza aho ity, fa reraka aho noho ny ataon\u2019ny mpamono olona!\u201d"
    },
    "5": {
        "1": "Mandehana mivezivezy eny an-dalamben\u2019i Jerosalema. Dia jereo sy fantaro ary tadiavo eny an-tany malalaka, raha mahita olona iray monja manao ny rariny na olona iray tsy mivadika ianareo. Raha izany mantsy, dia havelako ny helok\u2019ilay tan\u00e0na.",
        "2": "Fa na misy mianiana aza hoe: \u201cRaha mbola velona koa i Jehovah!\u201d, dia lainga fotsiny ny fianianana ataon\u2019ireny!",
        "3": "Jehovah \u00f4, ny tsy fivadihana no jerenao, sa tsy izany? Nokapohinao izy ireo, nefa tsy nety narary. Saika tapitra ripakao izy ireo, nefa tsy nety nandray anatra. Mafy hatoka * izy ireo, eny, mafy toy ny harambato. Tsy nety niverina taminao izy ireo.",
        "4": "Dia hoy mihitsy aho: \u201cTena olona ambany ireo. Hadalana mihitsy no nataony, satria tsy niraharaha ny lalan\u2019i Jehovah sy ny fitsaran\u2019Andriamaniny izy ireo.",
        "5": "Handeha hiresaka amin\u2019ireo olona ambony aho, fa ireo no mahalala ny lalan\u2019i Jehovah sy ny fitsaran\u2019Andriamaniny. Kanefa efa nanapatapaka ny zioga koa izy rehetra, ary efa nanapaka ny tady nangeja azy.\u201d",
        "6": "Noho izany, dia misy liona mivoaka avy any an\u2019ala ka mamely azy. Misy amboadia koa avy any amin\u2019ny lemaka karakaina, ka mandringana azy. Ary misy leopara mamitsaka eny an-tan\u00e0nany, ka rotidrotehiny izay rehetra mivoaka avy ao. Be dia be mantsy ny fahadisoan\u2019izy ireo ary imbetsaka mihitsy izy ireo no nivadika.",
        "7": "Koa ahoana moa no hamelako izany helokao izany? Nahafoy ahy ny zanakao ka mianiana amin\u2019ny anaran\u2019izay tsy Andriamanitra. Nomeko fahafaham-po izy ireo, nefa mbola manitsakitsa-bady ihany sady mirohotra mankao an-tranon\u2019ny vehivavy mpivaro-tena.",
        "8": "Nanjary toy ny soavaly maimay mitady vavy sy manana vihy matanjaka izy ireo, ka mitady ny vadin\u2019ny namany avy.",
        "9": "\u201cKoa tsy tokony hanao ampamoaka ve aho noho izany?\u201d, hoy i Jehovah. \u201cAry tsy tokony hovaliako ve ny firenena toy izany?\u201d",
        "10": "\u201cMiakara ka simbao ireo voalobony mitandahatra, nefa aza potehina tanteraka. Esory ny sampany midoroboka, fa tsy an\u2019i Jehovah ireny.",
        "11": "Tena namadika ahy mantsy ny taranak\u2019Israely sy ny taranak\u2019i Joda\u201d, hoy i Jehovah.",
        "12": "\u201cNanda an\u2019i Jehovah izy ireo, ka nilaza hoe: \u2018Tsy misy Izy. Tsy hisy loza hanjo anay, ary tsy ho azon-tsabatra sy mosary izahay.\u2019",
        "13": "Zava-poana toy ny rivotra no nolazain\u2019ny mpaminaniny, ary tsy ao aminy ny teniko. Ho zava-poana toy ny teniny ihany izy ireo!\u201d",
        "14": "Koa izao no nolazain\u2019i Jehovah Andriamanitry ny tafika: \u201cNoho izany teninareo izany, dia hataoko toy ny afo ao am-bavanao ny teniko, ary ity vahoaka ity kosa ho toy ny kitay, izay holevonin\u2019ilay afo.\u201d",
        "15": "\u201cKoa hisy firenena avy lavitra hoentiko hamely anareo, ry taranak\u2019Israely\u201d, hoy i Jehovah. \u201cFirenena efa nisy hatry ny ela izany, firenena efa taloha be. Tsy hainao ny fiteniny ary tsy azonao izay lazainy.",
        "16": "Toy ny fasana misokatra ny tranon-jana-tsip\u00eckany. Mpiady mahery koa izy rehetra.",
        "17": "Haripany ny vokatrao sy ny mofonao. Haripany ny zanakao lahy sy ny zanakao vavy. Haripany ny omby aman\u2019ondrinao. Haripany koa ny voalobokao sy ny aviavinao. Dia hopotipotehiny amin\u2019ny sabatra ny tan\u00e0na mimanda nitokisanao.\u201d",
        "18": "\u201cTsy horinganiko tanteraka anefa ianareo\u201d, hoy i Jehovah, \u201cna dia amin\u2019izany andro izany aza.\u201d",
        "19": "\u201cDia hilaza ianareo hoe: \u2018Fa maninona i Jehovah Andriamanitsika no nanao izany rehetra izany tamintsika?\u2019 Koa izao no havalinao azy: \u2018Nahafoy ahy ianareo ary nanompo andriamani-kafa tao amin\u2019ny taninareo. Koa hanompo olona hafa firenena any an-tanin\u2019olona ianareo.\u2019\u201d",
        "20": "Lazao amin\u2019ny taranak\u2019i Jakoba ary ambarao ao Joda hoe:",
        "21": "\u201cHenoy izao, ry vahoaka maditra sy tsy ampy saina, izay mana-maso nefa tsy mahita, ary manan-tsofina nefa tsy mandre.",
        "22": "\u2018Tsy mba matahotra ahy mihitsy ve ianareo\u2019, hoy i Jehovah, \u2018ary tsy mangovitra noho ny amiko? Izaho anefa no nanao ny fasika ho fetran\u2019ny ranomasina, mba ho lal\u00e0na mandrakizay tsy azony dikaina. Na misamboaravoara aza ny onjany, dia tsy hivoaka ho mpandresy, ary na midoboka mafy aza, dia tsy afaka ny hihoatra an\u2019ilay fetra.",
        "23": "Lasa mafy loha sy mpikomy anefa ity vahoaka ity. Nivily lalana izy ireo ary nikiry nandeha tamin\u2019ny lalan-dratsiny.",
        "24": "Tsy mba nanao anakampo izy ireo hoe: \u201cAoka isika hatahotra an\u2019i Jehovah, fa Izy no manome antsika oram-be sy oram-pararano ary oran-dohataona amin\u2019ny fotoanany. Izy koa no miambina an\u2019ireo herinandro voatondro hanaovantsika ny fijinjana.\u201d",
        "25": "Ny fahadisoanareo no tsy nampisy izany rehetra izany, ary ny fahotanareo no tsy nahazoanareo zava-tsoa.",
        "26": "\u201c\u2018Fa misy ratsy fanahy amin\u2019ny oloko. Mitilitily tsy misy farany toy ny mpamandri-borona mifitsaka ao amin\u2019ny miafina izy ireo. Mamela-pandrika mahafaty izy ireo, ary olona no azony.",
        "27": "Toy ny tranom-borona feno vorona, dia feno fitaka koa ny tranony. Koa nanjary olona ambony sy manankarena izy ireo,",
        "28": "ka nihanatavy sy mandimandina. Tafahoatra loatra ny ratsy vitany. Tsy mba nitsara araka ny hitsiny izy ireo, ary na ny kamboty ray aza tsy nomeny rariny. Amin\u2019izay dia mahomby izy ireo. Tsy noraisiny an-tanana ny fitsarana ny mahantra.\u2019\u201d",
        "29": "\u201cKoa tsy tokony hanao ampamoaka ve aho noho izany?\u201d, hoy i Jehovah. \u201cAry tsy tokony hovaliako ve ny firenena toy izany?",
        "30": "Zava-mahagaga sy mahatsiravina no mitranga ao amin\u2019ilay tany:",
        "31": "Maminany lainga ny mpaminany, ary manampatra ny fahefany ny mpisorona. Dia tian\u2019ny oloko er\u1ef3 izany! Koa hanao ahoana re ianareo rehefa hifarana izany rehetra izany e?\u201d"
    },
    "6": {
        "1": "Ry taranak\u2019i Benjamina \u00f4, mial\u00e0 ao Jerosalema ka mitadiava fialofana! Tsofy ao Tekoa ny anjombona. Ataovy miakatra ao Beti-hakerema ny afo famantarana, satria efa mananontanona avy any avaratra ny loza, dia fandravana be.",
        "2": "Toy ny vehivavy tsara tarehy sy nampihantaina i Ziona zanakavavy.",
        "3": "Tonga teo aminy ireo mpiandry ondry nitondra ny andian\u2019ondriny, ary nanangana ny tranolainy manodidina azy mba hiady taminy. Samy nitondra ny ondriny hiraoka ahitra teo amin\u2019ny anjara taniny izy ireo.",
        "4": "Niomana hiady * tamin\u2019i Ziona izy ireo, ka nanao hoe: \u201cMitsang\u00e0na, andao hiakarana amin\u2019ny mitataovovonana izy!\u201d \u201cIdiran-doza isika fa efa folaka ny andro, efa mihalava ny aloka satria efa hariva!\u201d",
        "5": "\u201cMitsang\u00e0na, andao hanaovana latsaka alina izy, ka horavantsika ireo tilikambo fonenana eo aminy.\u201d",
        "6": "Fa izao no nolazain\u2019i Jehovah Tompon\u2019ny tafika: \u201cMikap\u00e0 hazo. Ary manorena tovon-tany * hanaovana fahirano an\u2019i Jerosalema. Tan\u00e0na tsy maintsy atao ampamoaka izy. Tsy misy afa-tsy fampahoriana ao aminy.",
        "7": "Mihazona ny rano ho mangatsiatsiaka ny lavaka fanangonan-drano. Toy izany koa fa nihazona ny ratsy fanaony ho mangatsiatsiaka izy. Andrenesana herisetra sy fandrobana ao aminy. Aretina sy loza foana no eo anatrehako.",
        "8": "Meteza hahitsy, ry Jerosalema \u00f4, mba tsy ho tofoka aminao aho, * ary tsy hataoko ho lasa tany lao tsy misy mponina ianao.\u201d",
        "9": "Izao no nolazain\u2019i Jehovah Tompon\u2019ny tafika: \u201cTsy maintsy hotsimponina toy ny voaloboka navelan\u2019ny mpioty, ny sisa amin\u2019ny Israely. Averimbereno eo amin\u2019ny sakeli-boaloboka ny tananao, toy ny ataon\u2019ny mpioty.\u201d",
        "10": "\u201cIza no hitenenako sy hampitandremako ka hihaino ahy? Tsy voafora ny sofin\u2019ireo, ka tsy afa-mandre izy. Nataony tsinontsinona ny tenin\u2019i Jehovah, sady tsy nahafinaritra azy.",
        "11": "Mirehitra ato anatiko ny fahatezeran\u2019i Jehovah, ary sasatry ny mitana izany aho.\u201d \u201cAoka ianao hanampatra ny fahatezeranao amin\u2019ny ankizy eny an-dalambe, sy amin\u2019ny andiana tovolahy mpinamana akaiky. Fa samy ho tratran\u2019izany daholo na ny lehilahy na ny vadiny, na ny lahiantitra na ny efa ela niainana.",
        "12": "Ho lasan\u2019olon-kafa ny tranony sy ny sahany ary ny vadiny. Fa haninjitra ny tanako hamely ny mponin\u2019ilay tany aho\u201d, hoy i Jehovah.",
        "13": "\u201cSamy maka tombony tsy ara-drariny na ny madinika indrindra na ny lehibe indrindra. Ary samy mamitaka na ny mpaminany na ny mpisorona.",
        "14": "Ataony alasafay ny fanasitranana ny fahavoazan\u2019ny oloko, amin\u2019ny filazany hoe: \u2018Fiadanana! Fiadanana!\u2019 nefa tsy misy fiadanana akory.",
        "15": "Mba menatra ve izy ireo noho ny zavatra maharikoriko nataony? Tsy vitan\u2019ny hoe tsy menatra mihitsy izy ireo, fa tsy hainy koa ny atao hoe henatra. Ho lavo miaraka amin\u2019ireo lavo izy ireo. Ho tafintohina izy ireo rehefa hataoko ampamoaka\u201d, hoy i Jehovah.",
        "16": "Izao no nolazain\u2019i Jehovah: \u201cMijan\u00f2na eny an-dalana ka mandiniha, ary anontanio hoe aiza ireo lalana fahiny ary aiza ny lalana tsara, ka izay no andehano ary mahit\u00e0 fahasambarana.\u201d Hoy foana anefa ianareo: \u201cTsy handeha izahay.\u201d",
        "17": "\u201cDia nanendry mpitily aho, hilaza aminareo hoe: \u2018Henoy ny feon\u2019ny anjombona!\u2019\u201d Hoy foana anefa ianareo: \u201cTsy hihaino izahay.\u201d",
        "18": "\u201cKoa mihainoa, ry firenena \u00f4! Fantaro izay hanjo azy ireo, ry vahoaka \u00f4!",
        "19": "Henoy, ry tany \u00f4! Hahatonga loza amin\u2019ity vahoaka ity aho, noho izay any an-tsainy. Tsy nihaino izay nolazaiko mantsy izy, sady tsy niraharaha ny lal\u00e0ko.\u201d",
        "20": "\u201cAtaoko inona koa izay emboka manitra hafaranao avy any Sheba sy izay fant\u00e0kamanitra sarobidy avy any an-tany lavitra? Tsy sitrako ny fanatitra dorana manontolo atolotrareo, ary tsy ankasitrahako ny sorona ataonareo.\u201d",
        "21": "Koa izao no nolazain\u2019i Jehovah: \u201cHasiako vato mahatafintohina eo anoloan\u2019ity vahoaka ity, ka ho tafintohina izy ireo, eny, samy ho tafintohina ny ray sy ny zanany. Ary ny mpiara-monina sy ny namany kosa ho faty.\u201d",
        "22": "Izao no nolazain\u2019i Jehovah: \u201cHisy vahoaka ho tonga avy any amin\u2019ilay tany any avaratra, ary hisy firenena lehibe hofohazina avy any amin\u2019ny faritra lavitra indrindra amin\u2019ny tany.",
        "23": "Tsip\u00ecka sy lefom-pohy no ho eny an-tanany. Firenena lozabe sy tsy miantra izy io. Midoboka toy ny ranomasina ny feony, ary mitaingin-tsoavaly ny miaramilany. Milahatra toy ny lehilahy mpiady izy mba hanafika anao, ry Ziona zanakavavy \u00f4!\u201d",
        "24": "Efa renay ny momba azy, ka miraviravy tanana izahay. Azom-pahoriana izahay ary manaintaina toy ny vehivavy efa hiteraka.",
        "25": "Aza mivoaka ho any an-tsaha na mandeha eny an-dalana fa manan-tsabatra ny fahavalo, ka manjaka hatraiza hatraiza ny tahotra.",
        "26": "Aoka ianao hisikina lamba gony sy hihosin-davenona, ry oloko zanakavavy! Aoka ianao hisaona toy ny fisaonana zanaka lahitokana, ary hidradradradra noho ny alahelo be, satria hanafika antsika tampoka ny mpandroba.",
        "27": "\u201cNotendreko ho mpisedra metaly ianao, eo amin\u2019ny oloko. Koa hanadihady tsara ianao, sady handinika ary hamotopototra an\u2019izay ataon\u2019izy ireo.",
        "28": "Olona faran\u2019izay mafy loha izy rehetra, ary mandehandeha manendrikendrika. Toy ny varahina sy vy izy ireo, sady mpanao ratsy daholo.",
        "29": "May ny tafoforana. Misy firaka avy ao anaty afo. Very maina fotsiny ny nandrendrehana ny metaly na dia natao mahamay be aza ny afo, satria tsy niavaka akory ny loto.",
        "30": "Hantsoin\u2019ny olona hoe volafotsy fanary izy ireo, satria efa narian\u2019i Jehovah.\u201d"
    },
    "7": {
        "1": "Izao no tenin\u2019i Jehovah tonga tamin\u2019i Jeremia:",
        "2": "\u201cMijoroa eo amin\u2019ny vavahadin\u2019ny tranon\u2019i Jehovah, ka torio eo izao teny izao: \u2018Henoy ny tenin\u2019i Jehovah, ry olon\u2019i Joda rehetra, izay miditra amin\u2019ireto vavahady ireto mba hiankohoka eo anatrehan\u2019i Jehovah.",
        "3": "Izao no nolazain\u2019i Jehovah Tompon\u2019ny tafika, Andriamanitry ny Israely: \u201cAhitsio ny lalanareo sy ny fanaonareo, dia hataoko monina eto amin\u2019ity toerana ity foana ianareo.",
        "4": "Aza matoky ny teny fitaka, manao hoe: \u2018Tempolin\u2019i Jehovah, tempolin\u2019i Jehovah, tempolin\u2019i Jehovah ity!\u2019",
        "5": "Fa raha tena ahitsinareo tokoa ny lalanareo sy ny fanaonareo, ary tena tsarainareo araka ny rariny ny olona sy izay miady aminy,",
        "6": "ary tsy ampijalinareo ny mpivahiny sy ny kamboty ray ary ny mpitondratena, ary raha tsy mandatsaka ran\u2019olona tsy manan-tsiny ianareo eto amin\u2019ity toerana ity, sady tsy manaraka andriamani-kafa ka hahatonga loza aminareo,",
        "7": "dia hataoko monina eto amin\u2019ity toerana ity mandrakizay mandrakizay ianareo, izany hoe eo amin\u2019ilay tany nomeko ny razanareo.\u201d\u2019\u201d",
        "8": "\u201cTeny fitaka anefa no atokisanareo. Tsy hahasoa anareo mihitsy izany.",
        "9": "Mangalatra sy mamono olona sy manitsakitsa-bady sy mianiana lainga ianareo, ary manolotra setroka ho sorona ho an\u2019i Bala sy manaraka andriamani-kafa tsy fantatrareo.",
        "10": "Mbola tonga mitsangana eto anatrehako ato amin\u2019ity trano niantsoana ny anarako ity ihany anefa ianareo, ary manao hoe: \u2018Tsy maintsy ho voavonjy isika\u2019, na dia manao izany zava-maharikoriko rehetra izany aza.",
        "11": "Heverinareo ho lava-bato fieren-jiolahy angaha ity trano niantsoana ny anarako ity? Efa hitako koa izany\u201d, hoy i Jehovah.",
        "12": "\u201c\u2018Mandehana any Silo, any amin\u2019ilay toerana nampitoerako ny anarako tamin\u2019ny voalohany, ka jereo ny nataoko taminy noho ny faharatsian\u2019ny Israely oloko.",
        "13": "Nanao izany rehetra izany anefa ianareo\u2019, hoy i Jehovah, \u2018ary efa noteneniko foana ianareo, sady nifoha maraina mihitsy aho mba hiteny anareo, nefa tsy nihaino ianareo. Ary niantso anareo foana aho, nefa tsy namaly ianareo.",
        "14": "Koa hataoko sahala amin\u2019i Silo ity trano niantsoana ny anarako ity, na dia itokisanareo aza. Ary hataoko toy izany koa ity toerana nomeko anareo sy ny razanareo ity.",
        "15": "Horoahiko tsy ho eo anatrehako ianareo, sahala amin\u2019ny nandroahako ny rahalahinareo rehetra, dia ny taranak\u2019i Efraima manontolo.\u2019",
        "16": "\u201cAry aza mivavaka ho an\u2019ity vahoaka ity ianao, na mitalaho sy mivavaka ary miangavy amiko ho azy, fa tsy hihaino anao aho.",
        "17": "Tsy hitanao angaha izay ataon\u2019izy ireo ao amin\u2019ny tan\u00e0nan\u2019i Joda sy eny an-dalamben\u2019i Jerosalema?",
        "18": "Maka kitay ny ankizy, ary mandrehitra afo ny rainy, fa ny vehivavy kosa mamolavola koba hanaovana mofo atao fanatitra ho an\u2019ny \u2018mpanjakavavin\u2019ny lanitra.\u2019 Mandraraka fanatitra zava-pisotro ho an\u2019andriamani-kafa koa izy ireo, mba hampahatezitra ahy.",
        "19": "\u2018Izaho ve no tian\u2019izy ireo ho tezitra?\u2019, hoy i Jehovah. \u2018Tsy izy ireo ihany ve no mahatonga fahavoazana ho an\u2019ny tenany, mba hahamenatra azy?\u2019",
        "20": "Koa izao no nolazain\u2019i Jehovah Tompo Fara Tampony: \u2018Hanampatra ny fahatezerako sy ny fahavinirako amin\u2019ity toerana ity aho, sy amin\u2019ny olona sy ny biby fiompy sy ny hazo eny an-tsaha ary ny vokatry ny tany. Hirehitra tokoa ny fahatezerako ka tsy hovonoina.\u2019",
        "21": "\u201cIzao no nolazain\u2019i Jehovah Tompon\u2019ny tafika, Andriamanitry ny Israely: \u2018Ny sorona ataonareo dia ampio fanatitra dorana manontolo, ka mihin\u00e0na hena.",
        "22": "Fa tsy niteny tamin\u2019ny razanareo aho, na nanome didy azy ireo momba ny fanatitra dorana manontolo sy ny sorona, tamin\u2019ny andro nitondrako azy ireo nivoaka avy tany Ejipta.",
        "23": "Fa izao kosa no didy nomeko azy ireo: \u201cAnkatoavy ny teniko, dia ho Andriamanitrareo aho, ary ianareo ho oloko. Mandehana amin\u2019ny lalana rehetra hasaiko halehanareo, mba hahita soa ianareo.\u201d\u2019",
        "24": "Tsy nihaino anefa izy ireo na nanongilan-tsofina, fa nandeha araka izay saim-pantany sy ny ditran\u2019ny fo ratsiny, hany ka nihemotra izy ireo fa tsy nandroso,",
        "25": "hatramin\u2019ny andro nivoahan\u2019ny razanareo avy tany Ejipta ka hatramin\u2019izao. Nirahiko tany aminareo foana ny mpaminany mpanompoko rehetra. Nifoha maraina aho isan\u2019andro ka naniraka an\u2019ireny.",
        "26": "Tsy nihaino ahy anefa izy ireo na nanongilan-tsofina, fa nanamafy hatoka kosa. Ary ratsy noho ny nataon\u2019ny razany ny nataony!",
        "27": "\u201cHolazainao amin\u2019izy ireo daholo ny teniko, nefa tsy hihaino anao izy. Hiantso azy ireo ianao, nefa tsy hamaly anao izy.",
        "28": "Koa lazao aminy hoe: \u2018Ity ilay firenena tsy mankat\u00f2 ny tenin\u2019i Jehovah Andriamaniny, sady tsy mandray anatra. Tsy misy olona tsy mivadika intsony eo amin\u2019izy ireo, ary tsy aloaky ny vavany intsony ny resaka tsy fivadihana.\u2019",
        "29": "\u201cHetezo ny volonao lava ka ario. Manaova hira fanehoana alahelo eny amin\u2019ny havoana mangadihady, fa sady nolavin\u2019i Jehovah ilay taranaka mampahatezitra mafy azy no efa hafoiny.",
        "30": "\u2018Fa nanao izay ratsy teo imasoko ny taranak\u2019i Joda\u2019, hoy i Jehovah. \u2018Nataony tao amin\u2019ilay trano niantsoana ny anarako ireo zava-maharikoriko notompoiny, mba handotoany ny tranoko.",
        "31": "Nanorina an\u2019ireo toerana avo ao Tofeta izay ao amin\u2019ny lohasahan\u2019ny taranak\u2019i Hinoma izy ireo, mba handoroany ny zanany lahy sy ny zanany vavy amin\u2019ny afo, nefa tsy nandidy azy hanao izany aho ary tsy tao an-tsaiko * akory aza izany.\u2019",
        "32": "\u201c\u2018Koa ho avy ny andro\u2019, hoy i Jehovah, \u2018izay tsy hilazana intsony hoe Tofeta na lohasahan\u2019ny taranak\u2019i Hinoma, fa lohasaha famonoana kosa. Ary handevina ao Tofeta izy ireo, na dia efa tsy misy toerana azo andevenana intsony aza ao.",
        "33": "Ny fatin\u2019ity vahoaka ity dia ho sakafon\u2019ny voro-manidina sy ny bibidia, ary tsy hisy hampangovitra an\u2019ireny.",
        "34": "Dia hatsahatro ao amin\u2019ireo tan\u00e0nan\u2019i Joda sy eny an-dalamben\u2019i Jerosalema ny feon\u2019olona mifaly sy miravoravo, ny feon\u2019ny mpampakatra sy ny ampakarina. Fa ho rava tanteraka ilay tany.\u2019\u201d"
    },
    "8": {
        "1": "\u201cAmin\u2019izany andro izany\u201d, hoy i Jehovah, \u201cdia hofongarina avy ao am-pasana ny taolan\u2019ireo mpanjakan\u2019ny Joda sy ireo andrianany sy ireo mpisorony sy ireo mpaminaniny, ary ny taolan\u2019ny mponin\u2019i Jerosalema.",
        "2": "Dia haely ireny, eny, haely eo anatrehan\u2019ny masoandro sy ny volana ary izay rehetra eny amin\u2019ny lanitra, izay samy tian\u2019izy ireo sy tompoiny sy ivavahany sy katsahiny ary iankohofany. Tsy hangonina na halevina ireny taolana ireny, fa ho zezika eny ambonin\u2019ny tany.\u201d",
        "3": "\u201cAry izay mbola tavela amin\u2019ireo sisa tsy maty tamin\u2019ity taranaka ratsy fanahy ity, any amin\u2019ny toerana rehetra hanaparitahako azy, dia haniry kokoa ny ho faty toy izay ny ho velona\u201d, hoy i Jehovah Tompon\u2019ny tafika.",
        "4": "\u201cKoa lazao amin\u2019izy ireo hoe: \u2018Izao no nolazain\u2019i Jehovah: \u201cHo lavo ve izy ireo, ka tsy ho tafarina intsony? Raha miverina amiko ny iray, tsy hiverina koa ve ny hafa?",
        "5": "Nahoana no mivadika amiko ity vahoakan\u2019i Jerosalema ity sady mikiribiby amin\u2019izany fivadihany izany? Mamitaka foana izy ireo, ary tsy mety miverina amiko.",
        "6": "Nihaino sy nanongilan-tsofina aho, kanefa tsy tsara ny zavatra reko noresahin\u2019izy ireo. Tsy mba nisy nibebaka tamin\u2019ny faharatsiany, ka nanao hoe: \u2018Fa inona ity nataoko?\u2019 Samy miverina manao ny fanaon\u2019ny besinimaro izy ireo, toy ny soavaly miriotra ho any an\u2019ady.",
        "7": "Na ny vanobe eny amin\u2019ny lanitra aza mahalala tsara ny fotoana voatondro. Ary samy manaja tsara ny fotoana fahatongavany ny domohina sy ny sidintsidina ary ny tsikorovana. Fa ny oloko kosa tsy mba mahalala ny fitsaran\u2019i Jehovah.\u201d\u2019",
        "8": "\u201c\u2018Ahoana no ilazanareo hoe: \u201cHendry izahay sady anananay ny lal\u00e0n\u2019i Jehovah\u201d? Lainga fotsiny no voasoratry ny penin\u2019ny * mpitan-tsoratra.",
        "9": "Menatra ny hendry. Mihorohoro sy voafandrika izy ireo. Ny tenin\u2019i Jehovah no nolaviny, ka inona intsony no fahendrena ananany?",
        "10": "Koa homeko ho an\u2019olon-kafa ny vadiny, ary ny sahany ho lasan\u2019olona, satria samy maka tombony tsy ara-drariny na ny madinika indrindra na ny lehibe indrindra. Ary samy mamitaka na ny mpaminany na ny mpisorona.",
        "11": "Ataony alasafay ny fanasitranana ny fahavoazan\u2019ny oloko zanakavavy, amin\u2019ny filazany hoe: \u201cFiadanana! Fiadanana!\u201d nefa tsy misy fiadanana akory.",
        "12": "Mba menatra ve izy ireo noho ny zavatra maharikoriko nataony? Tsy vitan\u2019ny hoe tsy menatra mihitsy izy ireo, fa tsy hainy koa ny atao hoe henatra. \u201c\u2018Ho lavo miaraka amin\u2019ireo lavo izy ireo. Ho tafintohina izy ireo rehefa tonga ny fotoana hifantohana aminy\u2019, hoy i Jehovah.",
        "13": "\u201c\u2018Rehefa tonga ny fiotazana, dia hataoko fongana izy ireo\u2019, hoy i Jehovah. \u2018Tsy hisy voa azo otazana eo amin\u2019ny voaloboka, tsy hisy voa koa ny aviavy, ary halazo ny ravina. Ho lasan\u2019olon-kafa ny zavatra nomeko azy ka handalo eo anilany.\u2019\u201d",
        "14": "\u201cNahoana isika no mipetra-potsiny eto? Andao hifamory ka hiditra ao amin\u2019ireo tan\u00e0na misy manda ary ho faty ao. Nataon\u2019i Jehovah Andriamanitsika izay hahafaty antsika. Ary nomen\u2019i Jehovah rano misy poizina isika hosotrointsika, satria nanota taminy.",
        "15": "Nanantena fiadanana isika, kanjo tsy nisy zava-tsoa. Nanantena fotoam-panasitranana isika, kanjo horohoro no niseho!",
        "16": "Avy tany Dana no nandrenesana ny fiefonefon\u2019ny soavalin\u2019ny fahavalo. Nihovotrovotra ilay tany manontolo noho ny fikiakiakan\u2019ireo soavalilahy. Dia tonga ny fahavalo ka mandripaka an\u2019ilay tany sy izay rehetra ao aminy, na ny tan\u00e0na na ny mponina ao.\u201d",
        "17": "\u201cHandefasako menarana ianareo, eny, bibilava misy poizina sy tsy hay baikoina. Hanaikitra anareo tokoa ireny\u201d, hoy i Jehovah.",
        "18": "Alahelo tsy sitram-panafody no ato anatiko. Marary ny foko.",
        "19": "Injany fa miantso vonjy avy any an-tany lavitra ny oloko zanakavavy, manao hoe: \u201cTsy ao Ziona ve i Jehovah? Sa tsy misy mpanjaka ao?\u201d \u201cNahoana koa \u00e0ry izy ireo no nampahatezitra ahy tamin\u2019ireo sary sokitra sy andriamani-kafa tsy misy fotony izay nivavahany?\u201d",
        "20": "\u201cEfa lasa ny fijinjana ary efa nifarana ny fahavaratra, nefa mbola tsy voavonjy ihany isika!\u201d",
        "21": "Torotoro fo aho noho ny fahavoazan\u2019ny oloko zanakavavy. Malahelo aho ary gaga be mihitsy!",
        "22": "Tsy misy balsama angaha any Gileada? Ary tsy misy dokotera angaha any? Koa nahoana no mbola tsy sitrana foana ny oloko zanakavavy?"
    },
    "9": {
        "1": "Raha mba rano mantsy ny lohako, ary loharanon-dranomaso ny masoko, dia hitomany andro aman\u2019alina aho noho ireo voavono amin\u2019ny oloko zanakavavy.",
        "2": "Raha mba manana toeram-pilasian\u2019ny mpanao dia lavitra mantsy aho any an-tany efitra, dia handao ny oloko aho ka handeha lavitra azy, satria mpanitsakitsa-bady izy rehetra sady mpamitaka daholo.",
        "3": "Ny lelany no ataony toy ny tsip\u00ecka andefasany lainga. Malaza ho mpivadika izy ireo ao amin\u2019ilay tany. \u201cMiharatsy foana izy ireo, ary tsy raharahainy aho\u201d, hoy i Jehovah.",
        "4": "\u201cAoka samy hitandrin-tena amin\u2019ny namany avy ianareo, ary aza atokisana ny rahalahinareo na dia iray aza. Te hisongona ny hafa mantsy ny rahalahy rehetra, ary ny namana rehetra mandehandeha manendrikendrika.",
        "5": "Samy mamitaka ny namany avy izy ireo, ary tsy milaza ny marina mihitsy. Efa nampianariny handainga ny lelany. Manasatra ny tenany amin\u2019ny fanaovan-dratsy izy ireo.",
        "6": "\u201cMipetraka eo anivon\u2019ny fitaka ianao. Namitaka izy ireo ka nanda tsy hahalala ahy\u201d, hoy i Jehovah.",
        "7": "Koa izao no nolazain\u2019i Jehovah Tompon\u2019ny tafika: \u201cAtaoko mitsonika izy ireo ka hodinihiko, satria inona indray moa, ankoatra izany, no azoko atao amin\u2019ny oloko zanakavavy?",
        "8": "Zana-tsip\u00ecka mahafaty ny lelan\u2019izy ireo. Fitaka no lazainy. Fihavanana foana no resahiny amin\u2019ny namany, nefa ao anatiny ao izy efa toy ny olona mifitsaka hanafika azy.\u201d",
        "9": "\u201cKoa tsy tokony hanao ampamoaka azy ireo ve aho noho izany?\u201d, hoy i Jehovah. \u201cAry tsy tokony hovaliako ve ny firenena toy izany?",
        "10": "Hidradradradra sy hitomany eny an-tendrombohitra aho, ary hanao hira fisaonana eny an-kijana any an-tany efitra, fa hodorana ireny ka tsy hisy handalo intsony eny, sady tsy handrenesana feom-biby fiompy intsony. Nandositra ny voro-manidina sy ny bibidia ka efa lasa daholo.",
        "11": "Hataoko lasa korontam-bato miavosa sy fonenan\u2019ny alikadia i Jerosalema, ary ireo tan\u00e0nan\u2019i Joda kosa hataoko lasa aolo tsy misy mponina.",
        "12": "\u201cIza no hendry ka mahazo ny hevitr\u2019izao? Ary iza no niresahan\u2019i Jehovah ka ho afaka hilaza izany? Fa nahoana no horavana ilay tany, ary hodorana tahaka ny tany efitra ka tsy hisy mpandalo?\u201d",
        "13": "Dia hoy i Jehovah: \u201cSatria nandika ny lal\u00e0na nomeko hitari-dalana azy izy ireo, ary tsy nankat\u00f2 sy tsy nanaraka ny teniko,",
        "14": "fa nikiribiby nandeha araka ny ditran\u2019ny fony sy nanompo an\u2019ireo sarin\u2019i Bala, araka izay nampianarin\u2019ny razany azy.",
        "15": "Koa izao no nolazain\u2019i Jehovah Tompon\u2019ny tafika, Andriamanitry ny Israely: \u2018Hampihinaniko zavamaniry mangidy ity vahoaka ity, ary hampisotroiko rano misy poizina.",
        "16": "Haparitako any amin\u2019ireo firenena tsy fantany sy tsy fantatry ny razany izy ireo, ary handefasako sabatra hamely azy, mandra-paharipany tanteraka.\u2019",
        "17": "\u201cIzao no nolazain\u2019i Jehovah Tompon\u2019ny tafika: \u2018Aoka hahira-tsaina ianareo, ka antsoy ireo vehivavy mpanao hira fisaonana mba ho tonga. Ampanantsoy koa ireo vehivavy efa za-draharaha mba ho tonga",
        "18": "sy ho avy haingana ka hitomany ho antsika. Handrotsaka ranomaso anie ny masontsika, ary hampikoriana ranomaso anie ny hodi-masontsika!",
        "19": "Fa re avy ao Ziona ny feon\u2019ireo mitomany hoe: \u201cDia voaroba tokoa lahy isika! Afa-baraka tanteraka isika! Efa nandao an\u2019ilay tany tokoa mantsy isika, ary noravan\u2019izy ireo ny fonenantsika.\u201d",
        "20": "Mihainoa ny tenin\u2019i Jehovah ianareo vehivavy, ary aoka ianareo hanongilan-tsofina amin\u2019ny teny aloaky ny vavany. Dia ampianaro hira fitomaniana ny zanakareo vavy, ary aoka ny vehivavy samy hampianatra ny namany hira fisaonana.",
        "21": "Fa nitsofoka avy eo am-baravarankelintsika ny fahafatesana, ary niditra nankao amin\u2019ireo tilikambo fonenantsika, mba handripaka ny ankizy eny an-dalambe sy ny tovolahy eny an-tany malalaka.\u2019",
        "22": "\u201cAmbarao hoe: \u2018Izao no lazain\u2019i Jehovah: \u201cHiampatrampatra ny fatin\u2019ny olona, ka ho toy ny zezika eny an-tsaha, sy ho toy ny varimbazaha vao avy nojinjaina nefa tsy misy mpanangona.\u201d\u2019\u201d",
        "23": "Izao no nolazain\u2019i Jehovah: \u201cAoka ny hendry tsy hirehareha amin\u2019ny fahendreny, ary ny mahery tsy hirehareha amin\u2019ny heriny, ary ny manankarena tsy hirehareha amin\u2019ny harenany.\u201d",
        "24": "\u201cFa izay mirehareha kosa dia aoka hirehareha amin\u2019izao zavatra izao: Ny fahafantarany tsara ahy sy ny fahalalany hoe izaho no Jehovah, dia Ilay maneho hatsaram-panahy feno fitiavana, sy manao ny rariny sy ny hitsiny eny ambonin\u2019ny tany, satria toetra tena mahafinaritra ahy ireo\u201d, hoy i Jehovah.",
        "25": "\u201cHo avy ny andro\u201d, hoy i Jehovah, \u201cizay hanaovako ampamoaka an\u2019izay rehetra voafora nefa mbola tsy mifora,",
        "26": "dia i Ejipta, sy Joda, sy Edoma, sy ny taranak\u2019i Amona, sy Moaba, ary izay rehetra monina an-tany efitra sady manapaka ny volony avy eo amin\u2019ny fihirifany. Fa tsy voafora ny firenena rehetra, ary tsy voafora fo ny taranak\u2019Israely manontolo.\u201d"
    },
    "10": {
        "1": "Henoy ny teny fanamelohan\u2019i Jehovah anareo, ry taranak\u2019Israely!",
        "2": "Izao no nolazain\u2019i Jehovah: \u201cAza mianatra ny fanaon\u2019ireo firenena ary aza mihorohoro noho ireo famantarana eny amin\u2019ny lanitra, satria ireo firenena no mihorohoro rehefa mijery an\u2019ireny.",
        "3": "Fa zava-poana toy ny fofonaina ny fanaon\u2019ireo firenena. Hazo nokapaina tany an\u2019ala no namboariny, dia asa tanan\u2019olona tena havanana amin\u2019ny fampiasana antsy fanaovana sokitra.",
        "4": "Volafotsy sy volamena no nandravahany azy, ary fantsika sy marotoa no nanakambanany azy mba tsy hihetsiketsika.",
        "5": "Toy ny kalo fampitahoram-borona eny amin\u2019ny sahan-k\u00f4k\u00f4mbra ireny, ary tsy afa-miteny. Tsy maintsy bataina ireny fa tsy afa-mamindra. Koa aza matahotra azy, fa sady tsy mahatonga loza izy no tsy afaka manisy soa.\u201d",
        "6": "Tsy misy toa anao mihitsy, Jehovah \u00f4! Lehibe ianao, ary be voninahitra sy mahery ny anaranao.",
        "7": "Iza no tsy hatahotra anao, ry Mpanjakan\u2019ireo firenena \u00f4? Fa ianao no mendrika hatahorana. Tsy misy toa anao mihitsy eo amin\u2019ny olon-kendry rehetra eo amin\u2019ireo firenena, ary tsy misy toa anao koa eo amin\u2019ny fanjakany rehetra.",
        "8": "Sady adala no tsy misaina izy ireo. Mampirisika hanaraka zava-poana ny hazo natao sampy.",
        "9": "Volafotsy nofisahina no nentina avy tany Tarsisy, ary avy any Ofaza kosa ny volamena. Zavatra namboarin\u2019ny mpanao asa tanana sy ny mpanefy ireny. Kofehy manga sy volonondry nolokoana volomparasy somary mena no nanaovana ny fitafiany. Asa tanan\u2019ny olona mahay taozavatra izy rehetra.",
        "10": "I Jehovah kosa anefa no tena Andriamanitra. Izy no Andriamanitra velona sy Mpanjaka mandritra ny fotoana tsy voafetra. Hihovotrovotra ny tany noho ny fahatezerany, ary tsy hisy firenena hahatanty ny fanamelohany.",
        "11": "Izao no holazainareo amin\u2019izy ireo: \u201cIreo andriamanitra izay tsy nanao ny lanitra sy ny tany no ho fongotra tsy ho eny ambonin\u2019ny tany sy et\u1ef3 ambanin\u2019ny lanitra.\u201d",
        "12": "Izy no Mpanao ny tany, ary tamin\u2019ny heriny no nanaovany azy. Izy koa no nanao izay hahamafy orina ny tany lonaka tamin\u2019ny fahendreny, ary Izy no namelatra ny lanitra tamin\u2019ny fahiratan-tsainy.",
        "13": "Mampisamboaravoara ny rano eny amin\u2019ny lanitra ny feony. Mampiakatra etona avy any amin\u2019ny faran\u2019ny tany izy, sady manao vavahadin-drano ho an\u2019ny orana, ary mamoaka ny rivotra avy ao amin\u2019ny trano fitehirizany azy.",
        "14": "Tsy misaina mihitsy ny olona rehetra ka tsy mahalala. Ho menatra ny mpanefy rehetra fa nanao sary sokitra. Fitaka fotsiny ny sarivongana metaly nataony, fa tsy misy aina.",
        "15": "Zava-poana ireny sady zavatra hamavoin\u2019ny olona. Ho fongana ireny rehefa tonga ny fotoana hifantohana aminy.",
        "16": "Tsy mba toy ireny kosa ilay Anjaran\u2019i Jakoba, fa izy no Mpamolavola ny zava-drehetra. Ny Israely no tehin\u2019ny lovany. Jehovah Tompon\u2019ny tafika no anarany.",
        "17": "Angony ny entanao ka esory eo amin\u2019ny tany, ry vehivavy latsaka an-katerena \u00f4!",
        "18": "Fa izao no nolazain\u2019i Jehovah: \u201cHotifiriko amin\u2019ny pilotra ny mponin\u2019ny tany amin\u2019izany fotoana izany, ary hataoko mitondra fahoriana izy ireo mba ho hitany tsara.\u201d",
        "19": "Idiran-doza aho noho ny fahavoazako! Maratra be aho noho ny kapoka nahazo ahy. Dia hoy aho: \u201cEfa izao no aretiko, ka dia hozakaiko.",
        "20": "Voaroba ny tranolaiko ary notapahina roa daholo ny tady fanenjanana ny tranolaiko. Efa nandao ahy ireo zanako ka tsy eo intsony. Tsy misy intsony ny olona hanenjana ny tranolaiko na hanangana azy.",
        "21": "Tsy misaina ireo mpiandry ondry, ary tsy mitady an\u2019i Jehovah. Izany no antony tsy ananany fahaiza-manavaka, ka niparitaka daholo ny andiam-bibiny tao an-kijana.\u201d",
        "22": "Henoy! Efa tonga ny filazana! Ary efa migodongodona mafy avy any amin\u2019ilay tany any avaratra ny fahavalo, mba hahatonga an\u2019ireo tan\u00e0nan\u2019i Joda ho aolo sy lasa fonenan\u2019ny alikadia.",
        "23": "Jehovah \u00f4, fantatro tsara fa tsy an\u2019ny olombelona ny lalan-kalehany. Tsy natao hitondra samirery ny fiainany koa ny olona.",
        "24": "Ahitsio aho, Jehovah \u00f4, nefa ataovy araka ny rariny ihany izany, fa tsy amim-pahatezerana, sao ataonao tonga tsinontsinona aho.",
        "25": "Aoka ianao hanampatra ny fahatezeranao amin\u2019ireo firenena tsy miraharaha anao sy amin\u2019ireo foko tsy miantso ny anaranao. Fa nataony ripaka tanteraka i Jakoba. Eny, naripak\u2019izy ireo izy sady mbola aringany foana. Ary nataon\u2019izy ireo lasa aolo ny fonenany."
    },
    "11": {
        "1": "Izao no tenin\u2019i Jehovah tonga tamin\u2019i Jeremia:",
        "2": "\u201cSamia mihaino ny teny ato amin\u2019ity fifanekena ity ianareo! \u201cAry aoka ianao hanambara izany amin\u2019ny olon\u2019i Joda sy ny mponin\u2019i Jerosalema,",
        "3": "ka lazao aminy hoe: \u2018Izao no nolazain\u2019i Jehovah Andriamanitry ny Israely: \u201cVoaozona izay tsy mihaino ny teny ato amin\u2019ity fifanekena ity,",
        "4": "izay nasaiko notandreman\u2019ny razanareo tamin\u2019ny andro nitondrako azy nivoaka avy tany Ejipta, avy tao amin\u2019ny fatana fandrendreham-by. Hoy mantsy aho tamin\u2019izay: \u2018Ankatoavy ny teniko, ary ataovy izay rehetra andidiako anareo. Dia ho oloko ianareo, ary izaho ho Andriamanitrareo,",
        "5": "mba hanatanterahako ny fianianana nataoko tamin\u2019ny razanareo, dia ny hanome azy an\u2019ilay tany tondra-dronono sy tantely, toy ny amin\u2019izao anio izao.\u2019\u201d\u2019\u201d Dia namaly aho hoe: \u201cAmena, * Jehovah \u00f4!\u201d",
        "6": "Hoy koa i Jehovah tamiko: \u201cAmbarao ao amin\u2019ireo tan\u00e0nan\u2019i Joda sy eny an-dalamben\u2019i Jerosalema ireto teny rehetra ireto: \u2018Henoy ny teny ato amin\u2019ity fifanekena ity, ka ankatoavy.",
        "7": "Fa efa nananatra mafy ny razanareo aho tamin\u2019ny andro nitondrako azy niakatra avy tany Ejipta ka mandraka androany. Nifoha maraina aho, ka nananatra azy hoe: \u201cAnkatoavy ny teniko.\u201d",
        "8": "Tsy nihaino anefa izy ireo na nanongilan-tsofina, fa samy nandeha araka ny ditran\u2019ny fo ratsiny ihany. Koa notanterahiko tamin\u2019izy ireo ny teny rehetra ato amin\u2019ity fifanekena ity, izay nasaiko notandremany nefa tsy notandremany.\u2019\u201d",
        "9": "Hoy koa i Jehovah tamiko: \u201cHitako fa mitetika ny hikomy ny olon\u2019i Joda sy ny mponin\u2019i Jerosalema.",
        "10": "Namerina ny fahadisoan\u2019ny razany tany am-boalohany izy ireo. Tsy nety nankat\u00f2 ny teniko mantsy ny razany, fa nanaraka andriamani-kafa sy nanompo an\u2019ireny. Nivadika tamin\u2019ny fifanekena nataoko tamin\u2019ny razany koa ny taranak\u2019Israely sy ny taranak\u2019i Joda.",
        "11": "Koa izao no nolazain\u2019i Jehovah: \u2018Hahatonga loza amin\u2019izy ireo aho, ka tsy ho tafavoaka amin\u2019izany izy. Ary hiantso vonjy amiko tokoa izy ireo, nefa tsy hihaino azy aho.",
        "12": "Dia handeha ny mponina ao an-tan\u00e0nan\u2019i Joda sy Jerosalema, ka hiantso vonjy amin\u2019ireo andriamanitra, izay nanolorany setroka ho sorona. Tsy hahavonjy azy ireo mihitsy anefa ireny amin\u2019ny fotoana mahory azy.",
        "13": "Fa lasa maro toy ny tan\u00e0nanareo ny andriamanitrareo, ry Joda \u00f4! Ary lasa maro toy ireo lalamben\u2019i Jerosalema ny alitara naorinareo ho an\u2019ilay zava-mahamenatra. Teny amin\u2019ireny alitara ireny no nanolorany setroka ho sorona ho an\u2019i Bala.\u2019",
        "14": "\u201cKoa aza mivavaka ho an\u2019ity vahoaka ity ianao, na mitalaho sy mivavaka ho azy. Tsy hihaino mantsy aho rehefa hiantso ahy izy ireo amin\u2019ny fotoana mahory azy.",
        "15": "\u201cFa inona ity ataon\u2019ny malalako ao an-tranoko? Maro amin\u2019izy ireo mantsy no manao izany teti-dratsy izany. Rehefa ho avy tokoa ny loza, ny hena masina atolotrao ve hahasakana an\u2019izany tsy hihatra aminao? Hifaly ve ianao amin\u2019izay fotoana izay?",
        "16": "\u2018Oliva midoroboka tsara tarehy, ravahan\u2019ireo voany\u2019, no nataon\u2019i Jehovah anaranao. Tao anatin\u2019ny tabataba be anefa no nandrehetany afo handoroana azy io. Ary nisy nanapaka ny rantsany.",
        "17": "\u201cI Jehovah Tompon\u2019ny tafika, Ilay namboly anao, no nanambara loza hamelezana anao, noho ny zava-dratsy nataon\u2019ny taranak\u2019Israely sy ny taranak\u2019i Joda mba hampahatezitra ahy, dia ny nanolorany setroka ho sorona ho an\u2019i Bala.\u201d",
        "18": "I Jehovah mihitsy no nilaza tamiko mba hahafantarako. Tamin\u2019izay, dia nataonao izay hahitako ny fanaon\u2019izy ireo.",
        "19": "Toy ny zanak\u2019ondry malemy paika nentina hovonoina aho. Tsy fantatro hoe izaho no nokendren\u2019izy ireo hasian-dratsy, rehefa niteny izy ireo hoe: \u201cAndao hopotehintsika ilay hazo sy ny voany, ary hofongorantsika tsy ho eo amin\u2019ny tanin\u2019ny velona izy, mba tsy hotsarovana intsony ny anarany.\u201d",
        "20": "Mitsara araka ny rariny anefa i Jehovah Tompon\u2019ny tafika. Mandinika ny voa sy ny fo izy. Enga anie aho hahita ny hamalianao an\u2019ireny, satria taminao no nanambarako ny adiko mba hotsarainao!",
        "21": "Koa izao no nolazain\u2019i Jehovah mba hanamelohana an\u2019ireo mponina ao Anatota, izay mifofo ny aiko ka manao hoe: \u201cAza maminany amin\u2019ny anaran\u2019i Jehovah ianao sao hovonoinay\u201d,",
        "22": "eny, izao no nolazain\u2019i Jehovah Tompon\u2019ny tafika: \u201cHitodika manokana amin\u2019izy ireo aho, ka ho fatin-tsabatra ny tovolahy, ary ho faty mosary ny zanany lahy sy ny zanany vavy.",
        "23": "Tsy hisy hiangana izy ireo, satria hahatonga loza amin\u2019ny mponin\u2019i Anatota aho, amin\u2019ny taona hifantohako aminy.\u201d"
    },
    "12": {
        "1": "Ianao no marina, Jehovah \u00f4! Raha mametraka fitarainana aminao aho ary miresaka aminao momba ny raharaha tokony hotsaraina, dia manao ny rariny foana ianao. Nahoana anefa no mahomby izay ataon\u2019ny ratsy fanahy, ary nahoana ny mpamitaka rehetra no tsy mba misy fanahiana?",
        "2": "Nambolenao izy ireny ka miorim-paka. Miroborobo ny ataony, ary mamokatra izy. Tsy afaka am-bavany ianao, nefa lavitry ny fony. *",
        "3": "Fa ianao kosa mahalala tsara ahy, Jehovah \u00f4! Mahita ahy ianao. Dinihinao koa ny foko ka hitanao fa mifikitra aminao. Aoka ianao hanavaka azy ireny, toy ny ondry hovonoina, ary hanokana azy ho amin\u2019ny andro famonoana.",
        "4": "Mandra-pahoviana ity tany ity no ho karakaina, ary mandra-pahoviana ny zavamaniry eny an-tsaha no ho maina? Ripaka ny bibidia sy ny voro-manidina noho ny faharatsian\u2019ny mponina ao. Hoy mantsy izy ireo: \u201cTsy mahalala ny hoavinay izy.\u201d",
        "5": "Olona aza no niara-nihazakazaka taminao, dia nandreraka anao. Koa ahoana moa no hahafahanao hifaninana amin\u2019ny soavaly? Mandry feizay ve ianao ao amin\u2019ny tany tsy misy ady? Koa ahoana no hataonao rehefa ao amin\u2019ny kirihitrala matevina eny amoron\u2019i Jordana ianao?",
        "6": "Na ny rahalahinao sy ny ankohonan-drainao aza mantsy namitaka anao. Na ireny aza miantsoantso avy ao andamosinao. Aza matoky azy mihitsy na dia zava-tsoa aza no lazainy aminao.",
        "7": "\u201cNilaozako ny tranoko, ary nafoiko ny lovako. Natolotro eo am-pelatanan\u2019ny fahavalony ilay malalan\u2019ny foko. *",
        "8": "Amiko dia nanjary toy ny liona any an\u2019ala ny lovako. Nierona tamiko izy ka halako.",
        "9": "Amiko dia toy ny vorona mpihaza maro loko ny lovako. Vorona mpihaza maro no misidina eo amboniny sy manodidina azy. Avia daholo ianareo bibidia, ka antsoy koa ny hafa mba hihinana.",
        "10": "Maro ireo mpiandry ondry nanimba ny tanimboaloboko. Nohitsakitsahin\u2019ireny ilay anjarako. Novany ho tany efitra sy lao ilay anjarako izay mahafinaritra ahy.",
        "11": "Novana ho tany lao ilay izy ka lasa karakaina, ary lao eo anatrehako. Novana ho lao ilay tany manontolo, satria tsy misy olona mandray am-po an\u2019izany.",
        "12": "Avy tany amin\u2019ny lala-masaka rehetra tany an-tany efitra ireo mpandroba. Mandripaka olona hatrany amin\u2019ny faran\u2019ilay tany ka hatrany amin\u2019ny faran\u2019ilay tany ny sabatr\u2019i Jehovah. Tsy misy fiadanana ho an\u2019ny nofo rehetra.",
        "13": "Varimbazaha no nafafin\u2019izy ireo nefa tsilo no nojinjainy. Niasa mafy izy ireo ka nandraiky narary mihitsy nefa tsy nahitan-tsoa izany. Ho menatra tokoa izy ireo noho ny vokatra azony, satria tezitra mafy i Jehovah.\u201d",
        "14": "Izao no nolazain\u2019i Jehovah mba hanamelohana ny ratsy fanahy rehetra miara-monina amiko, izay mikitikitika an\u2019ilay lova nomeko ho an\u2019ny Israely oloko: \u201cOngotako tsy ho eo amin\u2019ny taniny izy ireo. Ary ongotako tsy ho eo anivon\u2019izy ireo ny taranak\u2019i Joda.",
        "15": "Rehefa avy nanongotra azy aho, dia hamindra fo aminy ka hamerina ny tsirairay ho ao amin\u2019ny lovany sy hamerina ny tsirairay ho ao amin\u2019ny taniny.\u201d",
        "16": "\u201cAry ho tsara toerana eo anivon\u2019ny oloko izy ireo, raha tena mianatra ny fanaon\u2019ny oloko ka mianiana amin\u2019ny anarako hoe: \u2018Raha mbola velona koa i Jehovah!\u2019, toy ny nampianaran\u2019izy ireo ny oloko hianiana tamin\u2019ny anaran\u2019i Bala.",
        "17": "Fa hongotako kosa izany firenena izany raha tsy mankat\u00f2, eny, hongotako sy horavako\u201d, hoy i Jehovah."
    },
    "13": {
        "1": "Izao no nolazain\u2019i Jehovah tamiko: \u201cMandehana, ataovy izay hahazoanao fehikibo vita amin\u2019ny lamba rongony, ka afehezo eo amin\u2019ny andilanao. Aza entina any anaty rano anefa ilay izy.\u201d",
        "2": "Dia nataoko izay hahazoana ilay fehikibo, araka ny tenin\u2019i Jehovah, ka nataoko teo amin\u2019ny andilako.",
        "3": "Ary tonga tamiko fanindroany ny tenin\u2019i Jehovah, nanao hoe:",
        "4": "\u201cAlaivo ilay fehikibo eo amin\u2019ny andilanao, ary mitsang\u00e0na ka mandehana any amin\u2019ny reniranon\u2019i Eofrata, ary afeno any ilay izy, ao an-tsefatsefaky ny harambato.\u201d",
        "5": "Dia lasa aho ka nafeniko teo amoron\u2019i Eofrata ilay izy, araka ny nandidian\u2019i Jehovah ahy.",
        "6": "Rehefa afaka andro maro anefa dia hoy i Jehovah tamiko: \u201cMitsang\u00e0na ka mandehana any amin\u2019ny reniranon\u2019i Eofrata ary alaivo ilay fehikibo nasaiko nafeninao any.\u201d",
        "7": "Dia nankany amoron\u2019i Eofrata aho ka nandavaka, ary nalaiko tao amin\u2019ilay toerana nanafenako azy ilay fehikibo, ka io fa efa simba ilay izy, sady tsy azo natao na inona na inona intsony!",
        "8": "Dia tonga tamiko ny tenin\u2019i Jehovah hoe:",
        "9": "\u201cIzao no nolazain\u2019i Jehovah: \u2018Hosimbako toy izany koa ny fireharehan\u2019i Joda sy ny fireharehana tafahoatra ananan\u2019i Jerosalema.",
        "10": "Ho sahala amin\u2019io fehikibo tsy azo atao na inona na inona io koa ity vahoaka ratsy toetra ity, izay mand\u00e0 tsy hankat\u00f2 ny teniko, sy mandeha araka ny ditran\u2019ny fony, ary manaraka andriamani-kafa mba hanompo an\u2019ireny sy hiankohoka eo anatrehany.\u2019",
        "11": "\u2018Fa toy ny fehikibo mifatotra amin\u2019ny andilan\u2019ny olona, dia toy izany koa fa nataoko nifamatotra tamiko ny taranak\u2019Israely manontolo sy ny taranak\u2019i Joda manontolo\u2019, hoy i Jehovah. \u2018Amin\u2019izay izy ireo dia ho oloko sy ho voninahitro sy ho fiderana ahy ary ho ravaka ho ahy. Tsy nankat\u00f2 anefa izy ireo.\u2019",
        "12": "\u201cLazao amin\u2019izy ireo izao teny izao: \u2018Izao no nolazain\u2019i Jehovah Andriamanitry ny Israely: \u201cNatao hofenoina divay ny siny lehibe rehetra.\u201d\u2019 Dia tsy maintsy hilaza aminao izy ireo hoe: \u2018Tsy efa fantatray angaha moa fa natao hofenoina divay ny siny lehibe rehetra?\u2019",
        "13": "Koa izao avaly azy ireo: \u2018Izao no nolazain\u2019i Jehovah: \u201cHataoko mamo ny mponina rehetra eto amin\u2019ity tany ity sy ireo mpanjaka mipetraka eo amin\u2019ny seza fiandrianan\u2019i Davida, sy ireo mpisorona sy mpaminany ary ny mponina rehetra eto Jerosalema.",
        "14": "Ary hataoko mifandona izy ireo ka hifamotika ny ray sy ny zanany\u201d, hoy i Jehovah. \u201cTsy hangoraka aho na halahelo, na hamindra fo aminy ka hoe tsy handringana azy.\u201d\u2019",
        "15": "\u201cMihainoa ka aoka ianareo hanongilan-tsofina. Aza manambony tena, fa i Jehovah no miteny.",
        "16": "Omeo voninahitra i Jehovah Andriamanitrareo, dieny mbola tsy mahatonga haizina izy ary dieny mbola tsy mifamingana eny an-tendrombohitra ny tongotrareo rehefa maizimaizina ny andro. Dia hanantena ny hisian\u2019ny mazava tokoa ianareo, kanjo haizim-be no hataony tonga, ary hovany ho haizim-pito aza izany.",
        "17": "Raha tsy mihaino izany ianareo, dia hitomany ao amin\u2019ny miafina aho noho ny fireharehanareo, eny, hikoriana tokoa ny ranomasoko. Ary handrotsaka ranomaso ny masoko, satria ho lasa babo ny andian\u2019ondrin\u2019i Jehovah.",
        "18": "\u201cLazao amin\u2019ny mpanjaka sy ny andriambavy hoe: \u2018Mipetraha eo ambany, satria ho latsaka avy eny an-dohanareo ny satroboninahitrareo tsara tarehy.\u2019",
        "19": "Nakatona ireo tan\u00e0na any atsimo mba tsy hisy hamoha. Natao sesitany ny fokon\u2019i Joda manontolo. Eny, natao sesitany daholo izy ireo.",
        "20": "\u201cTazano ireo olona tonga avy any avaratra, ka jereo. Aiza ilay andian\u2019ondry nomeny anao, dia ireo ondry tsara tarehy?",
        "21": "Inona no holazainao rehefa hitodika manokana aminao izy, nefa ianao no nampianatra azy noho izy namanao akaiky hatrany am-boalohany? Tsy hanaintaina mafy toy ny vehivavy mihetsi-jaza efa hiteraka ve ianao?",
        "22": "Ary hiteny anakampo ianao hoe: \u2018Nahoana \u00e0ry no manjo ahy izao?\u2019 Satria be ny fahadisoanao ka nesorina tsy hanarona ny fitanjahanao ny akanjonao. Ary noratraratraina ny voditongotrao.",
        "23": "\u201cMahavita manova ny volon-kodiny ve ny Kosita? Ary mahavita manova ny pentimpentina eo aminy ve ny leopara? Raha izany, dia mahavita manao ny tsara ianareo, izay nampianarina hanao ratsy.",
        "24": "Koa haparitako toy ny mololo entin\u2019ny rivotra mitsoka avy any an-tany efitra izy ireo.",
        "25": "Izany no anjaranao avy amiko, eny, anjara voarefy ho anao\u201d, hoy i Jehovah, \u201csatria nanadino ahy ianao ary lainga no natokisanao.",
        "26": "Dia hingaiko hatreny amin\u2019ny tavanao ny akanjonao, ka ho hitan\u2019ny olona ny zavatra mahafa-baraka anao,",
        "27": "sy ny fanitsakitsaham-bady ataonao, sy ny filanao lehilahy, ary ny fitondran-tenanao baranahiny tamin\u2019ianao nivaro-tena. Hitako ny zava-maharikoriko nataonao teny amin\u2019ny havoana sy teny an-tsaha. Lozanao, ry Jerosalema \u00f4! Tsy hadio ianao. Mandra-pahoviana ianao no ho toy izany?\u201d"
    },
    "14": {
        "1": "Izao no tenin\u2019i Jehovah tonga tamin\u2019i Jeremia, momba ny hain-tany:",
        "2": "Misaona i Joda, milofika ireo vavahadiny ka midaboka amin\u2019ny tany. Miakatra ny fitarainan\u2019i Jerosalema.",
        "3": "Irahin\u2019ny olo-manan-kaja hantsaka rano ny madinika. Dia tonga teny amin\u2019ny lakandrano ireny nefa tsy nahita rano, ka niverim-potsiny. Koa menatra sy diso fanantenana ary misaron-doha ireny.",
        "4": "Menatra koa ny mpamboly ka misaron-doha, fa potika ny tany satria tsy nisy oram-be nilatsaka teo amin\u2019ilay tany.",
        "5": "Na ny serfavavy eny an-tsaha aza mahafoy ny zanany vao teraka, satria tsy misy ahi-maitso.",
        "6": "Ny zebra kosa mijanona eny amin\u2019ny havoana mangadihady. Misefosefo toy ny fanaon\u2019ny alikadia izy. Reraka ny masony satria tsy misy zavamaniry.",
        "7": "Na dia miampanga anay aza ny fahadisoanay, Jehovah \u00f4, dia aoka hanao zavatra ianao noho ny anaranao, fa efa imbetsaka izahay no nivadika taminao. Taminao izahay no nanota.",
        "8": "Ry fanantenan\u2019ny Israely \u00f4, ry Mpamonjy azy amin\u2019ny fotoam-pahoriana, nahoana no dia manjary toy ny mpivahiny eto amin\u2019ity tany ity ianao, ary toy ny mpanao dia lavitra izay mivily eto mba hatory indray alina monja?",
        "9": "Nahoana ianao no manjary toy ny olona very hevitra, sy tahaka ny lehilahy matanjaka tsy afa-mamonjy? Ianao anefa no eo aminay, Jehovah \u00f4, ary antsoina amin\u2019ny anaranao izahay. Aza dia afoy re izahay e!",
        "10": "Izao no nolazain\u2019i Jehovah momba an\u2019ity vahoaka ity: \u201cTia mirenireny izy ireo ary tsy mahatombina mihitsy fa te handeha foana ny tongony, hany ka tsy ankasitrahan\u2019i Jehovah izy ireo. Koa hotsarovany ny fahadisoan\u2019izy ireo, ary hataony ampamoaka izy noho ny fahotany.\u201d",
        "11": "Ary hoy i Jehovah tamiko: \u201cAza mivavaka ho an\u2019ity vahoaka ity, ary aza mangataka izay hahasoa azy.",
        "12": "Tsy hihaino ny fitarainany aho na dia mifady hanina aza izy. Ary na manolotra fanatitra dorana manontolo sy fanatitra varimbazaha aza izy, dia tsy hankasitraka izany aho. Fa horinganiko amin\u2019ny sabatra sy ny mosary ary ny areti-mandringana izy ireo.\u201d",
        "13": "Dia hoy aho: \u201cIndrisy, Jehovah Tompo Fara Tampony \u00f4! Izao no lazain\u2019ny mpaminany amin\u2019izy ireo: \u2018Tsy ho azon-tsabatra ianareo, ary tsy hisy mosary hahazo anareo, fa tena fiadanana kosa no homeko anareo eto amin\u2019ity toerana ity.\u2019\u201d",
        "14": "Ary hoy i Jehovah tamiko: \u201cMandainga ireo mpaminany maminany amin\u2019ny anarako ireo, fa tsy naniraka azy aho na nandidy azy na niteny taminy. Ny faminaniana lazainy aminareo mantsy dia fahitana sandoka, filazana ny hoavy amin\u2019ny alalan\u2019ny sikidy, zava-poana, ary fitaka noforomporonin\u2019ny sainy.",
        "15": "Maminany amin\u2019ny anarako ireo mpaminany ireo nefa tsy nirahiko. Milaza izy ireo fa tsy hisy sabatra na mosary hamely an\u2019ity tany ity. Koa izao no nolazain\u2019i Jehovah momba azy ireo: \u2018Sabatra sy mosary mihitsy no handripaka an\u2019ireo mpaminany ireo.",
        "16": "Ary ny olona izay nanambarany ny faminaniany kosa hatsipy eny an-dalamben\u2019i Jerosalema, satria ho fatin\u2019ny mosary sy ny sabatra. Koa tsy hisy handevina ny fatin\u2019ireny sy ny fatin\u2019ny vadiny sy ny zanany lahy ary ny zanany vavy. Ary hataoko mihatra aminy ihany ny loza notadiaviny.\u2019",
        "17": "\u201cLazao amin\u2019izy ireo izao teny izao: \u2018Aoka handrotsaka ranomaso andro aman\u2019alina ny masoko ka tsy hijanona mihitsy, fa voa mafy ny oloko zanakavavy virjiny, ary tena maratra be noho ny kapoka nahazo azy.",
        "18": "Raha mivoaka hankeny an-tsaha aho, dia ireo matin-tsabatra no hitako! Ary raha miditra ao an-tan\u00e0na aho, dia ireo marary vokatry ny mosary no hitako! Fa samy mivenjivenjy any amin\u2019ny tany tsy fantany ny mpaminany sy ny mpisorona.\u2019\u201d",
        "19": "Efa nolavinao tanteraka ve i Joda? Efa nankahalainao ve i Ziona? Nahoana no nokapohinao izahay ka tsy mety sitrana intsony? Nanantena fiadanana izahay, kanjo tsy nisy zava-tsoa. Nanantena fotoam-panasitranana izahay, kanjo horohoro no niseho!",
        "20": "Jehovah \u00f4, miaiky ny ratsy vitanay izahay, ary miaiky fa nanao fahadisoana ny razanay. Nanota taminao izahay.",
        "21": "Aza atao tsinontsinona izahay noho ny anaranao. Aza hamavoina ny seza fiandriananao be voninahitra. Mba tsarovy re, ary aza mivadika amin\u2019ny fifanekena nataonao taminay e!",
        "22": "Misy mahavita mandatsaka orana ve ireo sampy tsy misy ilana azy tompoin\u2019ireo firenena? Mahay mandrotsaka oram-be ve raha ny lanitra fotsiny? Tsy Ianao ve no mahavita izany, ry Jehovah Andriamanitray \u00f4? Koa ianao no antenainay, satria ianao no nanao izany rehetra izany."
    },
    "15": {
        "1": "Ary hoy i Jehovah tamiko: \u201cNa i Mosesy sy Samoela aza no hijoro eto anatrehako, dia tsy hamindra fo amin\u2019ity vahoaka ity aho. * Horoahiko tsy ho eto anatrehako izy ireo mba handeha.",
        "2": "Ary raha manontany anao izy ireo hoe: \u2018Handeha ho aiza anefa izahay?\u2019, dia izao avaly azy: \u2018Izao no nolazain\u2019i Jehovah: \u201cHo any amin\u2019ny loza mahafaty daholo izay natao ho an\u2019ny loza mahafaty! Ho any amin\u2019ny sabatra kosa izay natao ho an\u2019ny sabatra! Ho any amin\u2019ny mosary, ireo natao ho an\u2019ny mosary! Ary ho any amin\u2019ny fahababoana, ireo natao ho amin\u2019ny fahababoana!\u201d\u2019",
        "3": "\u201c\u2018Handefa loza karazany efatra aho hamelezana azy ireo\u2019, hoy i Jehovah, \u2018dia ny sabatra izay hamono azy, ny alika izay hitaritarika azy, ary ny voro-manidina sy ny bibidia izay hihinana sy handringana azy.",
        "4": "Hataoko mangovitra ny fanjakana rehetra eto an-tany mahita an\u2019izay hanjo azy, noho ny amin\u2019i Manase zanak\u2019i Hezekia, mpanjakan\u2019ny Joda, sy noho izay nataony tao Jerosalema.",
        "5": "Fa iza no mba hiantra anao, ry Jerosalema \u00f4? Ary iza no hangoraka anao? Iza no mba hivily hanontany hoe manahoana ianao?\u2019",
        "6": "\u201c\u2018Ianao no nahafoy ahy\u2019, hoy i Jehovah. \u2018Tsy mitsahatra ny mihemotra ianao. Koa haninjitra ny tanako hamely anao aho, ka handringana anao. Efa sasatry ny manenina aho.",
        "7": "Hokororohiko amin\u2019ny fikororohana izy ireo, eo amin\u2019ireo vavahady ao amin\u2019ilay tany. Ary hataoko fongana tokoa ny zanany. Haringako ny oloko satria tsy niala tamin\u2019ny fanaony.",
        "8": "Lasa maro noho ny fasika any an-dranomasina ny fahitako ny mpitondratenany. Na dia mitataovovonana aza ny andro, dia hitondra mpandroba aho hanafika ny reny sy ny zanany lahy tanora. Hataoko mivadi-po sy mivarahontsana tampoka izy ireo.",
        "9": "Mihaosa ny vehivavy niteraka fito ary misefosefo. Na mbola antoandro aza dia milentika ny masoandrony, ka menatra sy mangaihay.\u2019 \u2018Ary hatolotro ho fatin-tsabatra eo anatrehan\u2019ny fahavalony ny sisa amin\u2019izy ireo\u2019, hoy i Jehovah.\u201d",
        "10": "Lozako, ry Neny, ny niterahanao ahy, fa iadian\u2019ny olona sy ilan-dry zareo ady foana aho manerana an\u2019ity tany ity. Tsy mba nampisambo-bola azy ireo aho, ary tsy nampisambo-bola ahy izy ireo, nefa manozona ahy izy rehetra.",
        "11": "Dia hoy i Jehovah: \u201cTena hanasoa anao aho. Hifampiraharaha amin\u2019ny fahavalonao aho mba hiarovana anao, amin\u2019ny fotoanan\u2019ny loza sy amin\u2019ny fotoam-pahoriana.",
        "12": "Misy mahapotipotika vy ve, dia ny vy avy any avaratra? Ary misy mahapotipotika varahina ve?",
        "13": "Homeko maimaim-poana ho an\u2019ny mpandroba ny fanananao sy ny harenanao, noho ny fahotana rehetra nataonao nanerana ny faritaninao.",
        "14": "Hataoko lasan\u2019ny fahavalonao ireny, ka hoentiny any amin\u2019ny tany tsy fantatrao. Fa nirehitra ny afom-pahatezerako, eny, nirehitra handoro anareo!\u201d",
        "15": "Fantatrao ny manjo ahy. Mba tsarovy aho, Jehovah \u00f4, ka tsinjovy, ary valio ny mpanenjika ahy. Tsy mora tezitra ianao, nefa aza avela ho faty aho na izany aza. Tsarovy fa noho ny aminao no itondrako latsa.",
        "16": "Hitako ny teninao ka nohaniko. Maharavoravo ahy ny teninao sady mahafaly ny foko. Fa antsoina amin\u2019ny anaranao aho, ry Jehovah Andriamanitry ny tafika \u00f4!",
        "17": "Tsy miara-mipetraka amin\u2019ireo mpinamana be vazivazy aho, ary tsy mba mifalifaly. Mipetraka irery kosa aho noho ny tananao, satria hafatra fanamelohana no nankininao tamiko.",
        "18": "Nahoana no tsy mety tapitra ny fanaintainako, ary tsy misy fanafany intsony ny ratra tamin\u2019ny kapoka nahazo ahy? Tsy mety sitrana ilay izy. Nanjary toy ny zavatra namitaka ahy no fiheverako anao, toy ny rano tsy azo itokisana.",
        "19": "Koa izao no nolazain\u2019i Jehovah: \u201cRaha hiverina amiko ianao, dia hataoko izay hiverenanao amiko, ka hitsangana eto anatrehako ianao. Ary ho mpitondra teniko ianao, raha mamoaka zava-tsarobidy avy amin\u2019izay tsy misy dikany. Hiverina aminao ny vahoaka, fa ianao kosa tsy hiverina aminy.\u201d",
        "20": "\u201cAtaoko toy ny manda varahina voaro mafy ianao ho an\u2019ity vahoaka ity. Tsy maintsy hiady aminao ireny, nefa tsy haharesy anao. Fa momba anao aho, mba hamonjy sy hanafaka anao\u201d, hoy i Jehovah.",
        "21": "\u201cHanafaka anao eo an-tanan\u2019ny ratsy fanahy aho, ary hanavotra anao eo am-pelatanan\u2019ny olon-dozabe.\u201d"
    },
    "16": {
        "1": "Ary tonga tamiko indray ny tenin\u2019i Jehovah hoe:",
        "2": "\u201cAza manambady, ary aoka ianao tsy hanana zanakalahy na zanakavavy eto amin\u2019ity toerana ity.",
        "3": "Izao mantsy no nolazain\u2019i Jehovah momba ireo zanakalahy sy zanakavavy teraka eto amin\u2019ity toerana ity, sy momba ny ray sy ny reny niteraka azy eto amin\u2019ity tany ity:",
        "4": "\u2018Ho fatin\u2019ny aretina ireny, ary tsy hitomaniana na halevina, fa ho zezika eny ambonin\u2019ny tany. Ho ripaky ny sabatra sy ny mosary ireny, ary ny fatiny ho sakafon\u2019ny voro-manidina sy ny bibidia.\u2019",
        "5": "\u201cFa izao no nolazain\u2019i Jehovah: \u2018Aza miditra ao amin\u2019ny trano misy sakafo be natao ho an\u2019ny mana-manjo, ary aza mitomany na miara-miory aminy.\u2019 \u201c\u2018Efa nesoriko tsy ho amin\u2019ity vahoaka ity mantsy ny fiadanako sy ny hatsaram-panahiko feno fitiavana ary ny famindram-poko\u2019, hoy i Jehovah.",
        "6": "\u2018Dia ho faty eto amin\u2019ity tany ity izy ireo, na ny lehibe na ny madinika. Tsy halevina izy ireo. Ary tsy hisy olona hikapo-tratra noho ny aminy, na handidididy vatana na hanasola loha noho ny aminy.",
        "7": "Tsy homena sakafom-pisaonana fampiononana an\u2019izay mana-manjo izy ireo, sady tsy homena kaopin\u2019ny fampiononana hisotroany, raha maty ny rainy na ny reniny.",
        "8": "Aza miditra ao amin\u2019ny trano anaovana sakafo be, mba hipetraka hiara-mihinana sy misotro amin\u2019izy ireo.\u2019",
        "9": "\u201cFa izao no nolazain\u2019i Jehovah Tompon\u2019ny tafika, Andriamanitry ny Israely: \u2018Hatsahatro eto amin\u2019ity toerana ity ny feon\u2019olona mifaly sy miravoravo, ny feon\u2019ny mpampakatra sy ny ampakarina. Ary hataoko eo imasonareo sy amin\u2019ny andronareo izany.\u2019",
        "10": "\u201cRehefa lazainao amin\u2019ity vahoaka ity izany rehetra izany, dia hanontany anao izy hoe: \u2018Nahoana i Jehovah no nilaza fa hamely anay amin\u2019izany loza lehibe rehetra izany? Fa inona no fahadisoanay ary inona no fahotana vitanay tamin\u2019i Jehovah Andriamanitray?\u2019",
        "11": "Koa izao avaly azy ireo: \u2018\u201cSatria nahafoy ahy ny razanareo\u201d, hoy i Jehovah, \u201cka nanaraka andriamani-kafa sy nanompo an\u2019ireny sady niankohoka teo anatrehany. Fa izaho kosa nafoiny ary ny lal\u00e0ko tsy notandremany.",
        "12": "Ary ianareo koa vao mainka manao ratsy mihoatra noho ny razanareo, ary samy mandeha araka ny ditran\u2019ny fo ratsinareo ianareo ka tsy mankat\u00f2 ahy.",
        "13": "Dia hakifiko hiala eto amin\u2019ity tany ity ianareo ka halefako any amin\u2019ny tany tsy fantatrareo sady tsy fantatry ny razanareo. Any ianareo no hanompo andriamani-kafa andro aman\u2019alina, satria tsy hankasitraka anareo aho.\u201d\u2019",
        "14": "\u201c\u2018Koa ho avy ny andro\u2019, hoy i Jehovah, \u2018izay tsy hilazana intsony hoe: \u201cRaha mbola velona koa i Jehovah izay nitondra ny zanak\u2019Israely niakatra avy tany Ejipta!\u201d",
        "15": "Fa izao kosa no holazaina: \u201cRaha mbola velona koa i Jehovah izay nitondra ny zanak\u2019Israely niakatra avy tany amin\u2019ilay tany any avaratra, sy avy tany amin\u2019ny toerana rehetra nanaparitahany azy!\u201d Eny, hampodiko ao amin\u2019ilay tany nomeko ny razany izy ireo.\u2019",
        "16": "\u201c\u2018Haniraka mpanjono maro aho mba hanjono azy\u2019, hoy i Jehovah. \u2018Dia haniraka mpihaza maro aho mba hihaza azy eny an-tendrombohitra sy havoana rehetra ary eny an-tsefatsefaky ny harambato.",
        "17": "Fa hitan\u2019ny masoko daholo izay ataon\u2019izy ireo. Tsy misy miafina eo anatrehako izy, ary miharihary eo imasoko ny fahadisoany.",
        "18": "Voalohany aloha, dia hovaliako ny fahadisoany rehetra sy ny fahotany, noho ny nandotoany ny taniko. Fa nofenoiny an\u2019ireo fatin\u2019ny zava-maharikoriko sy zava-mahatsiravina notompoiny ny lovako.\u2019\u201d",
        "19": "Jehovah \u00f4, ianao no heriko sy fiarovana mafy ho ahy ary toerana fandosirako amin\u2019ny andro fahoriana. Hankany aminao ny firenena avy any amin\u2019ny faran\u2019ny tany, ka hanao hoe: \u201cNanana andriamani-diso * tokoa ny razanay ka nanompo zava-poana sy zavatra tsy nahasoa.\u201d",
        "20": "Mahavita manao andriamanitra hivavahany ve ny olombelona? Tsy tena andriamanitra no vitany.",
        "21": "\u201cKoa hataoko fantany ny tanako sy ny heriko amin\u2019ity indray mandeha ity, eny, hataoko fantany izany, ka ho fantany fa Jehovah no anarako.\u201d"
    },
    "17": {
        "1": "\u201cVoasoratra amin\u2019ny penina vy ny fahotan\u2019ny Joda, sady vita sokitra amin\u2019ny fantsika diamondra, eo amin\u2019ny fon\u2019izy ireo sy eo amin\u2019ny tandroky ny alitarany.",
        "2": "Tadidin\u2019ny taranany ny alitara sy ny tsato-kazo masina nataon\u2019izy ireo teny akaikin\u2019ny hazo midoroboka, teny amin\u2019ny havoana avo,",
        "3": "ary teny an-tendrombohitra. Homeko ho an\u2019ny mpandroba ny fanananao sy ny harenanao rehetra. Homeko azy koa ny toerana avo naorinao, satria nanota ianao tany amin\u2019ny faritaninao rehetra.",
        "4": "Ary nafoinao an-tsitrapo ny lova nomeko anao. Koa hasaiko manompo ny fahavalonao any amin\u2019ny tany tsy fantatrao ianao. Tezitra aho ka narehitra toy ny afo ianareo, ary hirehitra mandritra ny fotoana tsy voafetra izany afo izany.\u201d",
        "5": "Izao no nolazain\u2019i Jehovah: \u201cVoaozona izay olona matoky olona sy miantehitra amin\u2019ny sandry nofo, ka miala amin\u2019i Jehovah ny fony.",
        "6": "Ho toy ny hazo tokana any amin\u2019ny lemaka karakaina izy, ka na tonga aza ny soa, dia tsy mba hahita izany izy. Honina any amin\u2019ny faritra ngazana any an-tany efitra izy, any amin\u2019ny tanin-tsira tsy misy mponina.",
        "7": "Hotahina kosa izay olona matoky an\u2019i Jehovah sy mametraka ny fitokisany amin\u2019i Jehovah.",
        "8": "Ho toy ny hazo nambolena eo amoron-drano izy, izay mampisandrahaka ny fakany eny akaikin\u2019ny renirano. Tsy hihontsina akory izy na tonga aza ny hafanana, fa hirobona foana ny raviny. Ary tsy hanahy izy na dia amin\u2019ny taona isian\u2019ny hain-tany aza fa hamoa foana.",
        "9": "\u201cMamitaka mihoatra noho ny zava-drehetra ny fo, sady sarotra fehezina. Iza no mahalala ny aminy?",
        "10": "Izaho Jehovah no mandinika ny fo sy mamantatra ny voa, mba hamaliako ny tsirairay araka izay ataony sy araka ny vokatry ny asany.",
        "11": "Izay olona manangon-karena tsy ara-drariny dia toy ny tsipoy manangona atody tsy azy. Hilaozany izany harenany izany raha mbola vao misasaka ny androm-piainany, ary ho hita fa adala izy amin\u2019ny farany.\u201d",
        "12": "Efa nasandratra hatrany am-boalohany ilay seza fiandrianana be voninahitra, ary io no toerana masina ho antsika.",
        "13": "Ho menatra izay rehetra mahafoy anao, ry Jehovah, fanantenan\u2019ny Israely \u00f4! Hosoratana eo amin\u2019ny tany ny anaran\u2019ireo mivadi-pinoana sy miala aminao, * noho izy ireo mahafoy an\u2019i Jehovah, loharanon\u2019ny rano velona.",
        "14": "Sitrano aho, Jehovah \u00f4, dia ho sitrana. Vonjeo aho, dia ho voavonjy, fa ianao no deraiko.",
        "15": "Misy milaza amiko hoe: \u201cAiza ihany izay tenin\u2019i Jehovah eo? Aoka ho tanteraka amin\u2019izay izany!\u201d",
        "16": "Izaho kosa anefa tsy maika ny hiala tsy ho mpiandry ny ondrinao. Ary tsy naniry ny hahatongavan\u2019ny andro iavian\u2019ny loza aho. Fantatrao tsara ny teny naloaky ny vavako, ary teo anatrehanao no nilazako izany.",
        "17": "Aoka ianao tsy hampisy horohoro ato anatiko. Ianao no fialofako amin\u2019ny andro mahory.",
        "18": "Aoka ho menatra ireo mpanenjika ahy, fa izaho kosa tsy mba ho menatra. Aoka hihorohoro izy ireo, fa izaho kosa tsy mba hihorohoro. Ataovy tonga aminy ny andro mahory, ary ataovy avo roa heny ny fahavoazana mahazo azy.",
        "19": "Izao no nolazain\u2019i Jehovah tamiko: \u201cMandehana mijoro eo amin\u2019ny vavahadin\u2019ny zana-bahoaka, izay fandalovan\u2019ireo mpanjakan\u2019ny Joda rehefa miditra sy mivoaka, ary eo amin\u2019ny vavahady rehetra ao Jerosalema.",
        "20": "Ary lazao aminy hoe: \u2018Henoy ny tenin\u2019i Jehovah, ry mpanjakan\u2019ny Joda, sy ianareo olon\u2019i Joda rehetra, ary ny mponina rehetra eto Jerosalema, izay miditra amin\u2019ireto vavahady ireto.",
        "21": "Izao no nolazain\u2019i Jehovah: \u201cAoka ianareo hitandrina, ka aza mitondra entana miditra ny vavahadin\u2019i Jerosalema, rehefa sabata ny andro.",
        "22": "Aza mitondra entana avy ao an-tranonareo ianareo rehefa sabata ny andro, ary aza manao asa na inona na inona. Fa hamasino ny andro sabata, araka izay efa nandidiako ny razanareo.",
        "23": "Tsy nihaino anefa izy ireo na nanongilan-tsofina, fa nanamafy hatoka kosa ka tsy nihaino na nandray anatra.\u201d\u2019",
        "24": "\u201c\u2018\u201cRaha mankat\u00f2 ahy an-tsakany sy an-davany ianareo\u201d, hoy i Jehovah, \u201cka tsy mampiditra entana amin\u2019ireo vavahadin\u2019ity tan\u00e0na ity rehefa sabata ny andro, sady manamasina ny andro sabata ka tsy manao asa na inona na inona,",
        "25": "dia hisy mpanjaka sy andriana hiditra amin\u2019ireo vavahadin\u2019ity tan\u00e0na ity, eny, mpanjaka hipetraka eo amin\u2019ny seza fiandrianan\u2019i Davida. Ary hitaingina kalesy sy soavaly izy ireo sy ny andrianany, mbamin\u2019ny olon\u2019i Joda sy ny mponin\u2019i Jerosalema. Dia honenana mandritra ny fotoana tsy voafetra ity tan\u00e0na ity.",
        "26": "Ho avy ny olona avy any amin\u2019ireo tan\u00e0nan\u2019i Joda, sy ny manodidina an\u2019i Jerosalema, sy ny tanin\u2019i Benjamina, sy ny faritra iva, sy ny faritra be tendrombohitra, ary ny avy any Negeba, ka hitondra fanatitra ho ao an-tranon\u2019i Jehovah, dia fanatitra dorana manontolo sy sorona sy fanatitra varimbazaha sy ditin-kazo manitra ary sorona fisaorana.",
        "27": "\u201c\u2018\u201cFa raha tsy mankat\u00f2 ahy kosa ianareo ka tsy manamasina ny andro sabata, fa mbola mitondra entana miditra amin\u2019ireo vavahadin\u2019i Jerosalema ihany na sabata aza ny andro, dia handrehitra afo handoroana an\u2019ireo vavahadiny aho ka ho levon\u2019ny afo ireo tilikambo fonenana ao Jerosalema. Tsy hovonoina izany afo izany.\u201d\u2019\u201d"
    },
    "18": {
        "1": "Izao no tenin\u2019i Jehovah tonga tamin\u2019i Jeremia:",
        "2": "\u201cMitsang\u00e0na ka mid\u00ecna any an-tranon\u2019ny mpanefy tanimanga, fa any no hilazako aminao ny teniko.\u201d",
        "3": "Dia nidina tany an-tranon\u2019ny mpanefy tanimanga aho, ka hitako izy miasa eo amin\u2019ilay milina mihodinkodina fampiasany.",
        "4": "Simban\u2019ny tanan\u2019ilay mpanefy tanimanga anefa ilay vilany nataony, ka niova hevitra izy ary novany ho zavatra hafa ilay izy, araka izay tiany hanaovana azy.",
        "5": "Dia tonga tamiko indray ny tenin\u2019i Jehovah hoe:",
        "6": "\u201c\u2018Tsy afaka manao aminareo toy ny nataon\u2019io mpanefy tanimanga io koa ve aho, ry taranak\u2019Israely \u00f4?\u2019, hoy i Jehovah. \u2018Toy ny tanimanga eny an-tanan\u2019ny mpanefy tanimanga ianareo eto an-tanako, ry taranak\u2019Israely \u00f4!",
        "7": "Rehefa manameloka firenena na fanjakana aho, ka mikasa hanongotra sy handrodana ary handrava azy,",
        "8": "nefa miala amin\u2019ilay faharatsiana nanamelohako azy ilay firenena, dia hanenenako ny loza noeritreretiko hamelezana azy.",
        "9": "Fa rehefa milaza kosa aho hoe hanorina sy hamboly firenena na fanjakana,",
        "10": "nefa manao ratsy eo imasoko izy ka tsy mankat\u00f2 ny teniko, dia hanenenako ny soa noeritreretiko hanasoavana azy.\u2019",
        "11": "\u201cKoa mba lazao amin\u2019ny olon\u2019i Joda sy ny mponin\u2019i Jerosalema hoe: \u2018Izao no nolazain\u2019i Jehovah: \u201cMikasa hahatonga loza aminareo aho ary mieritreritra ny hanasazy anareo. Koa samia re miala amin\u2019ny lalan-dratsinareo ianareo e, ka ahitsio ny lalanareo sy ny fanaonareo.\u201d\u2019\u201d",
        "12": "Hoy anefa izy ireo: \u201cAza manantena an\u2019izany! Fa izay noeritreretinay ihany no hataonay. Ary samy hanatanteraka ny ditran\u2019ny fo ratsinay izahay.\u201d",
        "13": "Koa izao no nolazain\u2019i Jehovah: \u201cMba anontanio, azafady, ny olona eo amin\u2019ireo firenena hoe: Iza no efa nandre zavatra toy izany? Efa tafahoatra loatra ny zava-mahatsiravina nataon\u2019ny Israely virjiny.",
        "14": "Ho levona ve ny lanezin\u2019i Libanona eny ambony vatolampy any an-tsaha? Ho ritra ve ny rano mangatsiatsiaka mikoriana avy any an-tany hafa?",
        "15": "Fa nanadino ahy ny oloko ka nanolotra setroka ho sorona ho an\u2019ny zavatra tsy misy ilana azy, ary nanao izay hanafintohina olona teny amin\u2019ny lalany, eny, teny amin\u2019ny lalana fahiny, mba handehanan\u2019ireny amin\u2019ny lalambe, dia lalana mikitoantoana,",
        "16": "ka nahatonga ny taniny higagam-bahoaka sy hampisioka olona, mandritra ny fotoana tsy voafetra. Hitolagaga izay rehetra mandalo eo ka hihivingivin-doha.",
        "17": "Haparitako eo anoloan\u2019ny fahavalony izy ireo, toy ny ataon\u2019ny rivotra avy any atsinanana. Ary homeko lamosina izy ireo fa tsy hatrehiko, amin\u2019ny andro hahitany loza.\u201d",
        "18": "Dia hoy izy ireo: \u201cAndao isika hanao tetika hamelezana an\u2019i Jeremia, satria tsy ho foana eo am-bavan\u2019ny mpisorona ny lal\u00e0na, ary tsy ho foana ny torohevitra avy amin\u2019ny olon-kendry, na ny teny avy amin\u2019ny mpaminany. Andao isika hiampanga an\u2019i Jeremia, ary aza misy miraharaha izay lazainy.\u201d",
        "19": "Mba jereo ny manjo ahy, Jehovah \u00f4, ary henoy ny tenin\u2019ireo mpanohitra ahy.",
        "20": "Dia ratsy ve no havaly ny soa? Nihady lavaka hamandrihana ahy * izy ireo. Tsarovy ny nitsanganako teo anatrehanao hilaza zavatra tsara momba azy ireo, mba hampisinda ny fahatezeranao taminy.",
        "21": "Koa ataovy maty mosary ny zanany, ary izy ireo kosa atolory ho amin\u2019ny sabatra. Aoka ny vadiny tsy hanan-janaka velona intsony, ary ho lasa mpitondratena. Aoka ho fatin\u2019aretina ny lehilahy eo aminy, ary ny tovolahy ho lavon-tsabatra any an\u2019ady.",
        "22": "Aoka hisy fidradradradrana ho re avy ao an-tranon\u2019izy ireo rehefa asainao manafika azy tampoka ny mpandroba. Nihady lavaka mantsy izy ireo mba hisamborana ahy, ary nanisy fandrika miafina mba hamandrihana ny tongotro.",
        "23": "Jehovah \u00f4, ianao mahalala tsara ny tetika rehetra hamelezan\u2019izy ireo ahy mba hahafaty ahy. Aza manarona ny fahadisoany, ary aza kosehina tsy ho eo anatrehanao ny fahotany. Aoka kosa izy ireo ho tafintohina eo anatrehanao. Asio izy ireo amin\u2019ny fotoanan\u2019ny fahatezeranao."
    },
    "19": {
        "1": "Izao no nolazain\u2019i Jehovah: \u201cMandehana maka tavoara nataon\u2019ny mpanefy tanimanga, ary miantsoa anti-panahin\u2019ny vahoaka sy anti-panahy mpisorona.",
        "2": "Dia mivoaha ho eny amin\u2019ny lohasahan\u2019ny taranak\u2019i Hinoma, izay eo amin\u2019ny fidirana amin\u2019ny Vavahadin\u2019ny Vakim-bilany Tanimanga, ka ambarao eny izay teny holazaiko aminao.",
        "3": "Lazao hoe: \u2018Henoy ny tenin\u2019i Jehovah, ry mpanjakan\u2019ny Joda sy mponin\u2019i Jerosalema. Izao no nolazain\u2019i Jehovah Tompon\u2019ny tafika, Andriamanitry ny Israely: \u201c\u2018\u201cHahatonga loza amin\u2019ity toerana ity aho, ka hangorintsina ny sofin\u2019izay mandre izany.",
        "4": "Nahafoy ahy mantsy ny vahoaka, ary nataony izay tsy hahafantarana intsony an\u2019ity toerana ity. Nanolotra setroka ho sorona ho an\u2019andriamani-kafa izy ireo teto, dia andriamanitra tsy fantatr\u2019izy ireo sy ny razany ary ny mpanjakan\u2019ny Joda. Ary nataony feno ran\u2019olona tsy manan-tsiny ity toerana ity.",
        "5": "Nanorina an\u2019ireo toerana avo ho an\u2019i Bala koa izy ireo mba handoroany ny zanany amin\u2019ny afo, ho fanatitra dorana manontolo ho an\u2019i Bala, nefa tsy nandidy azy hanao izany aho na nilaza izany taminy, ary tsy tao an-tsaiko * akory aza izany.\u201d\u2019",
        "6": "\u201c\u2018\u201cKoa ho avy ny andro\u201d, hoy i Jehovah, \u201cizay tsy hiantsoana intsony an\u2019ity toerana ity hoe Tofeta na lohasahan\u2019ny taranak\u2019i Hinoma, fa lohasaha famonoana kosa.",
        "7": "Hofoanako ny fikasan\u2019ny Joda sy Jerosalema eto amin\u2019ity toerana ity, ary hataoko lavon-tsabatra eo anoloan\u2019ireo fahavalony sy eo am-pelatanan\u2019ireo mifofo ny ainy izy ireo. Dia homeko ho sakafon\u2019ny voro-manidina sy ny bibidia ny fatiny.",
        "8": "Ary hataoko izay hahatonga an\u2019ity tan\u00e0na ity higagam-bahoaka sy hampisioka olona. Hitolagaga izay rehetra mandalo eo, ka hisioka noho ny loza rehetra nanjo azy.",
        "9": "Hampihinaniko ny nofon\u2019ny zanany lahy sy ny zanany vavy izy ireo, ary samy hihinana ny nofon\u2019ny mpiara-belona aminy, satria ho latsaka an-katerena sady ho tra-pahoriana noho ny fangejan\u2019ny fahavalony sy ireo mifofo ny ainy.\u201d\u2019",
        "10": "\u201cDia poteho eo anatrehan\u2019ireo olona miaraka aminao ilay tavoara.",
        "11": "Ary lazao aminy hoe: \u2018Izao no nolazain\u2019i Jehovah Tompon\u2019ny tafika: \u201cHopotehiko toy izany koa ity vahoaka ity sy ity tan\u00e0na ity, toy ny fanapotehana vilany tanimanga ka tsy azo amboarina intsony. Dia handevina ao Tofeta izy ireo, ka tsy hisy toerana azo andevenana intsony ao amin\u2019ny farany.\u201d\u2019",
        "12": "\u201c\u2018Hataoko toy izany ity toerana ity sy ny mponina ao\u2019, hoy i Jehovah, \u2018ary hataoko toa an\u2019i Tofeta ity tan\u00e0na ity.",
        "13": "Dia hanjary haloto sahala amin\u2019i Tofeta ireo trano ao Jerosalema sy ny tranon\u2019ireo mpanjakan\u2019ny Joda. Eny, haloto ny trano rehetra izay nanolorana fanatitra teny an-tampony, izany hoe nanolorana setroka ho sorona ho an\u2019izay rehetra eny amin\u2019ny lanitra, sady nandrarahana fanatitra zava-pisotro ho an\u2019andriamani-kafa.\u2019\u201d",
        "14": "Ary tonga avy tany Tofeta i Jeremia, rehefa avy nirahin\u2019i Jehovah haminany tany. Koa rehefa tafaverina izy, dia nitsangana teo an-tokotanin\u2019ny tranon\u2019i Jehovah, ary nilaza tamin\u2019ny olona rehetra hoe:",
        "15": "\u201cIzao no nolazain\u2019i Jehovah Tompon\u2019ny tafika, Andriamanitry ny Israely: \u2018Hataoko tonga amin\u2019ity tan\u00e0na ity sy amin\u2019ny tan\u00e0na rehetra miankina aminy ny loza rehetra nolazaiko hamelezana azy, satria nanamafy hatoka izy ireo ka tsy nankat\u00f2 ny teniko.\u2019\u201d"
    },
    "20": {
        "1": "Nihaino an\u2019i Jeremia i Pasora mpisorona, taranak\u2019i Imera, rehefa nilaza izany faminaniana izany izy. Lehiben\u2019ny mpiadidy tao an-tranon\u2019i Jehovah io Pasora io.",
        "2": "Dia nikapoka an\u2019i Jeremia mpaminany izy ary nangeja azy tamin\u2019ny boloky hazo, teo amin\u2019ny Vavahadin\u2019i Benjamina, dia ilay vavahady ambony mankao amin\u2019ny tranon\u2019i Jehovah.",
        "3": "Nasain\u2019i Pasora nesorina avy tao amin\u2019ny boloky hazo anefa i Jeremia ny ampitson\u2019iny. Dia hoy i Jeremia taminy: \u201cTsy i Pasora intsony no iantsoan\u2019i Jehovah anao, fa hoe Tahotra hatraiza hatraiza.",
        "4": "Fa izao no nolazain\u2019i Jehovah: \u2018Hataoko fampitahorana ho an\u2019ny tenanao sy ho an\u2019izay rehetra tia anao ianao. Ary ho lavon\u2019ny sabatry ny fahavalony izy ireo, ary hahita izany ny masonao. Hatolotro eo an-tanan\u2019ny mpanjakan\u2019i Babylona koa ny olon\u2019i Joda rehetra, ka hataony sesitany any Babylona ireny ary hovonoiny amin\u2019ny sabatra.",
        "5": "Hatolotro eo an-tanan\u2019ny fahavalony ny tahiry rehetra ato amin\u2019ity tan\u00e0na ity, mbamin\u2019ny vokatra rehetra sy ny zava-tsarobidy rehetra ato, ary ny harena rehetran\u2019ireo mpanjakan\u2019ny Joda. Dia horobain\u2019ny fahavalony sy halainy ireny, ka hoentiny any Babylona.",
        "6": "Ary ho lasa babo ianao sy izay rehetra mipetraka ao an-tranonao, ry Pasora. Ho any Babylona ianao, ka any ianao no ho faty sy halevina miaraka amin\u2019ireo rehetra tia anao, noho ianao naminany lainga tamin\u2019izy ireo.\u2019\u201d",
        "7": "Nofitahinao aho, Jehovah \u00f4, ka voafitaka. Nampiasa ny herinao tamiko ianao, ka nandresy. Ataon\u2019ny olona ho fihomehezana foana aho, sady esoin\u2019izy rehetra.",
        "8": "Fa isaky ny miteny aho, dia mitaraina. Miantsoantso aho hoe: \u201cHerisetra sy fandrobana!\u201d Noho ny tenin\u2019i Jehovah no anaovana tsinontsinona ahy sy anarabiana ahy mandrakariva.",
        "9": "Dia hoy aho: \u201cTsy hiresaka momba azy intsony aho, na hiteny amin\u2019ny anarany.\u201d Toy ny afo mirehitra ato am-poko anefa ny teniny, eny, toy ny afo mirehitra voahidy ao amin\u2019ny taolako. Sasatry ny mihazona izany aho, ary tsy vitako ny miaritra izany rehetra izany.",
        "10": "Fa efa reko ny fanaratsian\u2019ny maro ahy. Manjaka hatraiza hatraiza ny tahotra. \u201cMitenena, mba hahafahanay hiteny hiampanga azy.\u201d Miandry ny hahasolafaka ahy ny olona rehetra izay miseho ho tsara fihavanana amiko. Hoy izy ireo: \u201cHo voafitaka angamba izy, ka ho resintsika ary hotanterahintsika ny valifatintsika aminy.\u201d",
        "11": "Momba ahy toy ny lehilahy mahery sy mampahatahotra anefa i Jehovah, ka ho tafintohina sy tsy haharesy ireo mpanenjika ahy. Ho menatra be tokoa izy ireo satria tsy hahomby. Ary tsy hohadinoina ny fahafaham-baraka hahazo azy, fa haharitra hatramin\u2019ny fotoana tsy voafetra.",
        "12": "Ianao kosa anefa, Jehovah Tompon\u2019ny tafika \u00f4, no mandinika ny olo-marina! Hitanao ny voa sy ny fo. Enga anie aho hahita ny hamalianao an\u2019ireo mpanenjika ahy, satria taminao no nanambarako ny adiko mba hotsarainao!",
        "13": "Mihir\u00e0 ho an\u2019i Jehovah! Mider\u00e0 an\u2019i Jehovah! Fa manafaka ny mahantra avy eo an-tanan\u2019ny mpanao ratsy izy.",
        "14": "Ho voaozona anie ny andro nahaterahako! Tsy hotahina anie ny andro niterahan\u2019i Neny ahy!",
        "15": "Ho voaozona anie ilay olona nilaza vaovao tsara tamin\u2019i Dada hoe: \u201cTera-dahy ianao!\u201d, ary tena nahafaly azy ny tenin\u2019ilay olona.",
        "16": "Aoka izany olona izany ho sahala amin\u2019ireo tan\u00e0na noravan\u2019i Jehovah nefa tsy nanenenany. Handre antsoantso izy amin\u2019ny maraina ary handre fanairana izy amin\u2019ny mitataovovonana.",
        "17": "Nahoana aho no tsy tonga dia novonoiny tany an-kibo, mba ho lasa fasako i Neny ka ho bevohoka mandritra ny fotoana tsy voafetra?",
        "18": "Nahoana re aho no nivoaka avy tao an-kibo e, mba hisasatra sy ho vonton\u2019alahelo toy izao, ka hifarana amin-kenatra ny androm-piainako?"
    },
    "21": {
        "1": "Izao no tenin\u2019i Jehovah tonga tamin\u2019i Jeremia rehefa nirahin\u2019i Zedekia Mpanjaka hankany aminy i Pasora zanak\u2019i Malkia sy Zefania mpisorona zanak\u2019i Mahaseia, mba hilaza hoe:",
        "2": "\u201cMba anontanio an\u2019i Jehovah ny momba antsika, satria miady amintsika i Nebokadrezara mpanjakan\u2019i Babylona. Angamba hanao zava-mahagaga ho antsika indray i Jehovah, mba hialan\u2019i Nebokadrezara eto amintsika.\u201d",
        "3": "Dia hoy i Jeremia tamin\u2019izy roa lahy: \u201cLazao amin\u2019i Zedekia hoe:",
        "4": "\u2018Izao no nolazain\u2019i Jehovah Andriamanitry ny Israely: \u201cAtaoko mifotitra aminareo ihany ny fitaovam-piadiana eny an-tananareo sy iadianareo amin\u2019ny mpanjakan\u2019i Babylona sy ny Kaldeanina, izay manao fahirano anareo eny ivelan\u2019ny manda. Hangoniko eo afovoan\u2019ity tan\u00e0na ity ireny.",
        "5": "Hiady aminareo aho ka haninjitra ny tanako sy hampiasa ny sandriko mahery, ary ho tezitra sy ho vinitra ary hisafoaka aminareo.",
        "6": "Hamely an\u2019izay monina eto amin\u2019ity tan\u00e0na ity aho, na olona izany na biby. Ho fatin\u2019ny areti-mandringana tena mahery izy ireo.\u201d\u2019",
        "7": "\u201c\u2018\u201cAorian\u2019izany\u201d, hoy i Jehovah, \u201cdia hatolotro eo an-tanan\u2019i Nebokadrezara mpanjakan\u2019i Babylona sy eo an-tanan\u2019ny fahavalo sy ireo mifofo ny ainy i Zedekia mpanjakan\u2019ny Joda sy ny mpanompony sy ny vahoaka ary izay tsy matin\u2019ny areti-mandringana sy ny sabatra ary ny mosary ato amin\u2019ity tan\u00e0na ity. Dia hamely an\u2019ireo amin\u2019ny lelan-tsabatra i Nebokadrezara. Tsy hiantra na hangoraka na hamindra fo aminy izy.\u201d\u2019",
        "8": "\u201cLazao amin\u2019ity vahoaka ity hoe: \u2018Izao no nolazain\u2019i Jehovah: \u201cAtaoko eo anatrehanareo ny lalan\u2019ny fiainana sy ny lalan\u2019ny fahafatesana.",
        "9": "Ho fatin\u2019ny sabatra sy ny mosary ary ny areti-mandringana ny olona mbola mijanona ato amin\u2019ity tan\u00e0na ity. Fa izay mivoaka kosa ka mitolo-batana amin\u2019ny Kaldeanina, izay manao fahirano anareo, dia tsy ho faty fa ny ainy no ho babony.\u201d\u2019",
        "10": "\u201c\u2018\u201cFa manameloka * an\u2019ity tan\u00e0na ity aho ka loza no hanjo azy fa tsy soa\u201d, hoy i Jehovah. \u201cHatolotra eo an-tanan\u2019ny mpanjakan\u2019i Babylona ity tan\u00e0na ity ka tena hodorany tokoa.\u201d",
        "11": "\u201c\u2018Aoka ianareo hihaino ny tenin\u2019i Jehovah momba ny ankohonan\u2019ny mpanjakan\u2019ny Joda.",
        "12": "Ry taranak\u2019i Davida \u00f4, izao no nolazain\u2019i Jehovah: \u201cAoka ho didim-pitsarana ara-drariny foana no havoakanareo isa-maraina, ary afaho eo an-tanan\u2019izay nanambaka azy ilay nambakaina, sao hirehitra toy ny afo ny fahatezerako ka hiredareda nefa tsy hisy hamono. Ratsy mantsy ny nataonareo.\u201d\u2019",
        "13": "\u201c\u2018Homelohiko ianao, ry ilay monina eo amin\u2019ny lemaka iva, ry ilay vatolampy eny amin\u2019ny tany lemaka\u2019, hoy i Jehovah. \u2018Ary ianareo izay milaza hoe: \u201cIza no hidina hiady aminay? Iza no hiditra ato amin\u2019ny fonenanay?\u201d,",
        "14": "hataoko ampamoaka koa ianareo, araka ny vokatry ny nataonareo\u2019, hoy i Jehovah. \u2018Handrehitra afo handoroana ny alany aho, ka ho levon\u2019ny afo ny zava-drehetra manodidina azy.\u2019\u201d"
    },
    "22": {
        "1": "Izao no nolazain\u2019i Jehovah: \u201cMid\u00ecna any an-tranon\u2019ny mpanjakan\u2019ny Joda, ka lazao any izao teny izao,",
        "2": "eny, lazao hoe: \u2018Henoy ny tenin\u2019i Jehovah, ry mpanjakan\u2019ny Joda mipetraka eo amin\u2019ny seza fiandrianan\u2019i Davida, dia ianao mbamin\u2019ny mpanomponao sy ny vahoakanao, izay miditra amin\u2019ireto vavahady ireto.",
        "3": "Izao no nolazain\u2019i Jehovah: \u201cManaova ny rariny sy ny hitsiny, ka afaho eo an-tanan\u2019izay nanambaka azy ilay nambakaina. Aza mampijaly ny mpivahiny na ny kamboty ray na ny mpitondratena, ary aza misetrasetra aminy. Aza mandatsaka ran\u2019olona tsy manan-tsiny eto amin\u2019ity toerana ity.",
        "4": "Fa raha tena mankat\u00f2 izany teny izany ianareo, dia hisy mpanjaka hiditra amin\u2019ireo vavahadin\u2019ity trano ity, eny, mpanjaka hipetraka eo amin\u2019ny seza fiandrianan\u2019i Davida. Hitaingina kalesy sy soavaly izy sy ny mpanompony ary ny vahoakany.\u201d\u2019",
        "5": "\u201c\u2018Fa raha tsy mankat\u00f2 izany teny izany kosa ianareo, dia mianiana amin\u2019ny tenako aho\u2019, hoy i Jehovah, \u2018fa ho rava tanteraka ity trano ity.\u2019",
        "6": "\u201cFa izao no nolazain\u2019i Jehovah momba ny tranon\u2019ny mpanjakan\u2019ny Joda: \u2018Toa an\u2019i Gileada sy toy ny tampon\u2019i Libanona ianao amiko, nefa hataoko tany efitra tokoa ianao, ary ireo tan\u00e0na kosa tsy hisy mponina.",
        "7": "Dia hisy mpandrava hohamasiniko hamely anao, ary samy hitondra ny fiadiany ireny. Hokapainy ny hazo sedera tsara indrindra eo aminao, ka hazerany ao anaty afo.",
        "8": "Firenena maro no handalo eto amin\u2019ity tan\u00e0na ity ka hifanontany hoe: \u201cFa dia nahoana loatra no nataon\u2019i Jehovah hoatr\u2019izao ity tan\u00e0na lehibe ity?\u201d",
        "9": "Dia hamaly izy ireo hoe: \u201cSatria nivadika tamin\u2019ny fifanekena nifanaovany tamin\u2019i Jehovah Andriamaniny izy ireo, ka niankohoka teo anatrehan\u2019andriamani-kafa sy nanompo an\u2019ireny.\u201d\u2019",
        "10": "\u201cAza mitomany an\u2019ilay efa maty, ary aza malahelo azy. Aoka kosa ianareo handrotsaka ranomaso be ho an\u2019ilay handeha, satria tsy hiverina intsony izy sady tsy hahita ny tanin\u2019ny havany.",
        "11": "Fa izao no nolazain\u2019i Jehovah momba an\u2019i Saloma * zanak\u2019i Josia, dia ilay mpanjakan\u2019ny Joda nandimby an-drainy sy nandao an\u2019ity toerana ity: \u2018Tsy hiverina at\u1ef3 intsony izy.",
        "12": "Fa any amin\u2019ny toerana nanaovana sesitany azy no hahafatesany, ka tsy ho hitany intsony ity tany ity.\u2019",
        "13": "\u201cLozan\u2019izay manorina trano nefa amin\u2019ny tsy fahamarinana, ary manao efitra ambony rihana nefa amin\u2019ny tsy rariny, ka mampiasa olona nefa asainy miasa maina fotsiny ireny ary tsy omeny karama.",
        "14": "Eny, lozan\u2019izay manao hoe: \u2018Hanao trano lehibe ho an\u2019ny tenako aho, sy efitra ambony rihana malalaka be. Hatao ngezabe ny varavarankeliny, ary hopetahana takela-kazo sedera nolokoana mena volon-daoranjy ny atiny.\u2019",
        "15": "Hanjaka foana ve ianao satria nihoaranao ny hafa, noho ianao nampiasa hazo sedera? Ary ny rainao moa tsy nihinana sy nisotro ary nanao ny rariny sy ny hitsiny? Izany no nahitany soa.",
        "16": "Niaro ny zon\u2019ny ory sy ny mahantra izy, ka izany koa no nahitany soa. \u2018Tsy izany ve no atao hoe mahalala ahy?\u2019, hoy i Jehovah.",
        "17": "\u2018Ny masonao sy ny fonao kosa tsy mifantoka afa-tsy amin\u2019ny fakana tombony tsy ara-drariny sy ny fandatsahana ran\u2019olona tsy manan-tsiny, ary amin\u2019ny fanambakana sy ny fakana an-keriny, ka notanterahinao ireo.\u2019",
        "18": "\u201cKoa izao no nolazain\u2019i Jehovah momba an\u2019i Joiakima zanak\u2019i Josia, mpanjakan\u2019ny Joda: \u2018Tsy hisy hidradradradra noho ny aminy hoe: \u201cIndrisy, ry rahalahiko! Indrisy, ry anabaviko!\u201d Tsy hisy hidradradradra noho ny aminy koa hoe: \u201cIndrisy, ry tompoko! Indrisy fa foana ny voninahiny!\u201d",
        "19": "Halevina toy ny fandevina ampondra izy, ka hotaritaritina sy hatsipy any ivelan\u2019ny vavahadin\u2019i Jerosalema.\u2019",
        "20": "\u201cMiakara any Libanona ka miantsoantsoa, ary asandrato any Basana ny feonao. Miantsoantsoa any Abarima, satria ripaka daholo ireo tia fatratra anao.",
        "21": "Niteny taminao aho tamin\u2019ny fotoana tsy nampanahy anao, nefa hoy ianao: \u2018Tsy hankat\u00f2 aho.\u2019 Fombanao efa hatramin\u2019ny fahazazanao izany. Tsy nankat\u00f2 ny teniko mantsy ianao.",
        "22": "Rivotra no ho toy ny mpiandry ondry hiambina an\u2019ireo mpiandry ondry rehetra ao aminao. Ary ho lasa babo ireo tia fatratra anao. Fa ho menatra sy ho afa-baraka tokoa ianao amin\u2019izany fotoana izany, noho ny loza rehetra hanjo anao.",
        "23": "Ry ilay monina any Libanona, izay manao akany eny amin\u2019ny sedera, hisento tokoa ianao rehefa hanaintaina mafy toy ny vehivavy mihetsi-jaza efa hiteraka!\u201d",
        "24": "\u201c\u2018Raha mbola velona koa aho\u2019, hoy i Jehovah, \u2018dia izao no hataoko: Na peratra fanombohan-kase eto an-tanako ankavanana aza ianao, ry Konia zanak\u2019i Joiakima, mpanjakan\u2019ny Joda, dia hotsoahako hiala eo ianao!",
        "25": "Dia hatolotro eo an-tanan\u2019ireo mifofo ny ainao ianao, sy eo an-tanan\u2019ireo atahoranao sy eo an-tanan\u2019i Nebokadrezara mpanjakan\u2019i Babylona ary eo an-tanan\u2019ny Kaldeanina.",
        "26": "Ary hakifiko ianao sy ny reninao niteraka anao ka halefako any an-tany hafa tsy nahaterahanareo, ary any no hahafatesanareo.",
        "27": "Tsy ho tafaverina intsony ao amin\u2019ilay tany iriny hiverenana izy ireo.",
        "28": "Vilany tanimanga natao tsinontsinona sy nopotipotehina ve ity lehilahy antsoina hoe Konia ity, sa tavoara tsy misy mpitia? Nahoana izy sy ny taranany no natsipy sy nariana any an-tany tsy fantany?\u2019",
        "29": "\u201cRy tany \u00f4! Ry tany \u00f4! Ry tany \u00f4! Henoy ny tenin\u2019i Jehovah.",
        "30": "Izao no nolazain\u2019i Jehovah: \u2018Soraty ho isan\u2019ny tsy manan-janaka io lehilahy io, dia lehilahy tsy hahita fahombiazana mandritra ny androm-piainany. Tsy hisy amin\u2019ny taranany na iray aza hahita fahombiazana, ka hipetraka eo amin\u2019ny seza fiandrianan\u2019i Davida sy hanjaka ao Joda.\u2019\u201d"
    },
    "23": {
        "1": "\u201cLozan\u2019ireo mpiandry ondry mandripaka sy manaparitaka ny ondriko, izay teny an-kijanako!\u201d, hoy i Jehovah.",
        "2": "Koa izao no nolazain\u2019i Jehovah, Andriamanitry ny Israely, mba hanamelohana an\u2019ireo mpiandry izay miandry ny olony: \u201cNaparitakareo sy naelinareo ny ondriko, fa tsy nokarakarainareo.\u201d \u201cKoa hitodika manokana aminareo aho, satria ratsy ny nataonareo\u201d, hoy i Jehovah.",
        "3": "\u201cHangoniko avy any amin\u2019ny tany rehetra nanaparitahako azy ny ondriko sisa, ka haveriko eo amin\u2019ny kijana nisy azy. Dia hanan-taranaka sy hihabetsaka izy ireo.",
        "4": "Ary hanendry mpiandry izay tena hiandry azy ireo aho, ka tsy hatahotra intsony izy ireo na hihorohoro, ary tsy hisy ho very na iray aza\u201d, hoy i Jehovah.",
        "5": "\u201cHo avy ny andro\u201d, hoy i Jehovah, \u201cizay hampipoirako tsimoka marina ho an\u2019i Davida. Hisy mpanjaka hitondra eo amin\u2019ilay tany. Ho malina izy io ary hanao ny rariny sy ny hitsiny.",
        "6": "Amin\u2019ny andro hanjakany, dia hovonjena ny Joda ary honina tsy hanana ahiahy ny Israely. Ary izao no anarana hiantsoana azy: Jehovah no Fahamarinantsika.\u201d",
        "7": "\u201cKoa ho avy ny andro\u201d, hoy i Jehovah, \u201cizay tsy hilazana intsony hoe: \u2018Raha mbola velona koa i Jehovah izay nitondra ny zanak\u2019Israely niakatra avy tany Ejipta!\u2019",
        "8": "Fa izao kosa no holazaina: \u2018Raha mbola velona koa i Jehovah, izay nampody sy nitondra an\u2019ilay taranaky ny firenen\u2019Israely niakatra avy tany amin\u2019ilay tany any avaratra sy avy tany amin\u2019ny toerana rehetra nanaparitahako azy.\u2019 Dia honina ao amin\u2019ny taniny tokoa izy ireo.\u201d",
        "9": "Torotoro ny foko ato anatiko noho ny amin\u2019ireo mpaminany. Mangozohozo daholo ny taolako. Toy ny olona mamo aho, ary toy ny lehilahy tomady azon\u2019ny divay, noho ny amin\u2019i Jehovah sy ny teniny masina.",
        "10": "Nanjary feno mpanitsakitsa-bady mantsy ilay tany. Misaona koa ilay tany vokatry ny ozona. Maina ny kijana any an-tany efitra. Ratsy fitondran-tena ny vahoaka ary tsy mety ny fomba nampiasany ny heriny.",
        "11": "\u201cSamy nandoto ny tenany na ny mpaminany na ny mpisorona. Hitako tao an-tranoko koa ny faharatsian\u2019izy ireo\u201d, hoy i Jehovah.",
        "12": "\u201cKoa ho toy ny tany malama ao anaty haizina ny lalana izoran\u2019izy ireo. Hatosika hankeo izy ireo, ka ho lavo tanteraka.\u201d \u201cHahatonga loza amin\u2019izy ireo aho, amin\u2019ny taona hifantohako aminy\u201d, hoy i Jehovah.",
        "13": "\u201cHitako ny zavatra tsy mety ataon\u2019ireo mpaminanin\u2019i Samaria. Maminany amin\u2019ny anaran\u2019i Bala izy ireo, ary ataony foana izay hampaniasia ny Israely oloko.",
        "14": "Hitako koa ny zava-mahatsiravina ataon\u2019ireo mpaminanin\u2019i Jerosalema: Manitsakitsa-bady sy mandainga izy ireo, ary manome tanana an\u2019ireo mpanao ratsy mba tsy hisy hiala amin\u2019ny ratsy fanaony ireny. Toa an\u2019i Sodoma daholo izy ireo amiko, ary ny mponina ao Jerosalema toa an\u2019i Gomora.\u201d",
        "15": "Koa izao no nolazain\u2019i Jehovah Tompon\u2019ny tafika mba hanamelohana an\u2019ireo mpaminany: \u201cHampihinaniko zavamaniry mangidy izy ireo, ary hampisotroiko rano misy poizina. Fa niely eran\u2019ilay tany ny fivadiham-pinoan\u2019ireo mpaminanin\u2019i Jerosalema.\u201d",
        "16": "Izao no nolazain\u2019i Jehovah Tompon\u2019ny tafika: \u201cAza mihaino ny tenin\u2019ireo mpaminany izay maminany aminareo, fa tarihiny ho amin\u2019ny zava-poana ianareo. Fahitana avy ao am-pony fotsiny no lazainy, fa tsy avy amin\u2019ny vavan\u2019i Jehovah.",
        "17": "Izao foana no lazainy amin\u2019ireo tsy manaja ahy: \u2018Izao no nolazain\u2019i Jehovah: \u201cHahita fiadanana ianareo.\u201d\u2019 Ary izay rehetra mandeha araka ny ditran\u2019ny fony kosa ataony hoe: \u2018Tsy hisy loza hanjo anareo.\u2019",
        "18": "Fa iza no nijoro teo anivon\u2019ireo akaiky an\u2019i Jehovah mba hahita sy handre ny teniny? Iza no nanongilan-tsofina mba hihaino ny teniny?",
        "19": "Hifofofofo ny tafio-drivotra avy amin\u2019i Jehovah, eny, hipoaka ny fahatezerany izay toy ny rivo-mahery hitambolimbolina eo amin\u2019ny lohan\u2019ny ratsy fanahy.",
        "20": "Tsy hitony ny fahatezeran\u2019i Jehovah raha tsy efa vitany sy tanterany ny hevitra ao am-pony. Handinika izany ianareo any am-parany, ka ho azonareo tsara ny hevitr\u2019izany.",
        "21": "\u201cTsy naniraka an\u2019ireo mpaminany ireo aho, nefa mbola nihazakazaka nanao izany ihany izy. Tsy niteny tamin\u2019izy ireo aho nefa mbola naminany ihany izy.",
        "22": "Raha nijoro teo anivon\u2019ireo akaiky ahy mantsy izy ireo, dia ho nataony izay handrenesan\u2019ny oloko ny teniko, ary ho nasainy niala tamin\u2019ny lalan-dratsiny sy tamin\u2019ny ratsy fanaony izy ireo.\u201d",
        "23": "\u201cIzaho angaha Andriamanitra tsy mahita afa-tsy ny akaiky? Tsia! Andriamanitra mahita ny lavitra koa aho\u201d, hoy i Jehovah.",
        "24": "\u201cSa misy olona afaka miafina ao amin\u2019ny takona ka tsy ho hitako?\u201d, hoy i Jehovah. \u201cMisy zavatra tsy miharihary eo anatrehako ve any an-danitra sy eny ambonin\u2019ny tany?\u201d, hoy i Jehovah.",
        "25": "\u201cEfa reko izay nolazain\u2019ireo mpaminany izay maminany lainga amin\u2019ny anarako, ka manao hoe: \u2018Nanonofy aho! Nanonofy aho!\u2019",
        "26": "Mandra-pahoviana izany no mbola ho ao am-pon\u2019ireo mpaminany izay maminany lainga sy manambara fitaka noforomporonin\u2019ny sainy?",
        "27": "Ny hahatonga ny oloko hanadino ny anarako no ao an-tsain\u2019izy ireo rehefa mifampitantara ny nofiny izy ireo. Nanadino ny anarako toy izany koa mantsy ny razany rehefa nanompo an\u2019i Bala.",
        "28": "Izay mpaminany manonofy, dia aoka hitantara ny nofiny. Fa izay nanankinana ny teniko kosa, dia aoka hilaza marina ny teniko.\u201d \u201cInona moa no iombonan\u2019ny mololo amin\u2019ny voam-bary?\u201d, hoy i Jehovah.",
        "29": "\u201cMoa ve ny teniko tsy toy ny afo\u201d, hoy i Jehovah, \u201csy toy ny marotoan\u2019ny mpanefy, izay manapotipotika ny harambato?\u201d",
        "30": "\u201cKoa melohiko ireo mpaminany mangalatra ny teniko\u201d, hoy i Jehovah. \u201cSamy mangalatra izany amin\u2019ny namany avy izy ireo.\u201d",
        "31": "Hoy koa i Jehovah: \u201cMelohiko ireo mpaminany mampiasa ny lelany hilazana hoe: \u2018Fanambarana!\u2019\u201d",
        "32": "\u201cMelohiko ireo mpaminany manonofy lainga\u201d, hoy i Jehovah, \u201cka mitantara izany ary mampaniasia ny oloko noho ny laingany sy ny fireharehany.\u201d \u201cTsy naniraka na nandidy an\u2019ireo anefa aho. Koa tsy hahasoa an\u2019ity vahoaka ity mihitsy ireo\u201d, hoy i Jehovah.",
        "33": "\u201cAry raha manontany anao ny vahoaka na ny mpaminany na ny mpisorona hoe: \u2018Inona indray no enta-mavesatr\u2019i Jehovah?\u2019, dia valio hoe: \u2018\u201cIanareo izao! Manavesatra mihitsy ianareo! Koa hariako ianareo\u201d, hoy i Jehovah.\u2019",
        "34": "Ary izay mpaminany na mpisorona na olona manao hoe: \u2018Ny enta-mavesatr\u2019i Jehovah!\u2019, dia hitodika manokana amin\u2019izany olona izany sy ny ankohonany aho.",
        "35": "Izao foana no lazainareo amin\u2019ny namanareo sy ny rahalahinareo avy: \u2018Inona no navalin\u2019i Jehovah? Ary inona no nolazain\u2019i Jehovah?\u2019",
        "36": "Aoka anefa ianareo tsy hiteny intsony hoe enta-mavesatr\u2019i Jehovah, fa ny tenin\u2019ny tsirairay ihany no ho enta-mavesatra ho an\u2019ny tenany. Efa novanareo ny tenin\u2019ilay Andriamanitra velona, dia i Jehovah Tompon\u2019ny tafika sady Andriamanitsika.",
        "37": "\u201cIzao no holazainao amin\u2019ilay mpaminany: \u2018Inona no navalin\u2019i Jehovah anao? Inona no efa nolazain\u2019i Jehovah taminao?",
        "38": "Ary raha mbola milaza ianareo hoe: \u201cNy enta-mavesatr\u2019i Jehovah!\u201d, dia izao kosa no nolazain\u2019i Jehovah: \u201cKoa satria nilaza ianareo hoe: \u2018Izany teny izany ilay enta-mavesatr\u2019i Jehovah\u2019, nefa izaho efa naniraka olona tany aminareo hilaza hoe: \u2018Aza miteny intsony hoe: \u201cEnta-mavesatr\u2019i Jehovah!\u201d\u2019,",
        "39": "dia hanao zavatra aho! Koa hafoiko tanteraka sy hilaozako ianareo mbamin\u2019ny tan\u00e0na nomeko anareo sy ny razanareo, mba tsy ho eo anatrehako.",
        "40": "Hataoko mitondra latsa sy fahafaham-baraka mandritra ny fotoana tsy voafetra ianareo, ary tsy hohadinoina mihitsy izany.\u201d\u2019\u201d"
    },
    "24": {
        "1": "Nisy fahitana nasehon\u2019i Jehovah tamiko: Aviavy roa harona napetraka teo anoloan\u2019ny tempolin\u2019i Jehovah. Naseho tamiko izany, taorian\u2019ny nanaovan\u2019i Nebokadrezara mpanjakan\u2019i Babylona sesitany an\u2019i Jekonia zanak\u2019i Joiakima, mpanjakan\u2019ny Joda, sy ireo andrianan\u2019ny Joda sy ny mpanao asa tanana ary ny mpanorina manda fiarovana, rehefa nentiny avy any Jerosalema ho any Babylona izy ireo.",
        "2": "Aviavy tena tsara toy ny aviavy vokatra voalohany no tao amin\u2019ilay harona iray, fa aviavy tena ratsy kosa no tao amin\u2019ilay iray, ka tsy azo hanina satria ratsy loatra.",
        "3": "Ary hoy i Jehovah tamiko: \u201cInona no hitanao, ry Jeremia?\u201d Dia hoy aho: \u201cAviavy! Tena tsara ireo aviavy tsara, fa tena ratsy kosa ireo aviavy ratsy, ka tsy azo hanina satria ratsy loatra.\u201d",
        "4": "Dia tonga tamiko ny tenin\u2019i Jehovah hoe:",
        "5": "\u201cIzao no nolazain\u2019i Jehovah, Andriamanitry ny Israely: \u2018Tsara toa an\u2019ireo aviavy tsara ireo no fahitako ny mponin\u2019i Joda natao sesitany, izay noroahiko niala teto amin\u2019ity toerana ity ka nalefako any amin\u2019ny tanin\u2019ny Kaldeanina.",
        "6": "Dia hitsinjo azy ireo ny masoko, ary hampodiko eto amin\u2019ity tany ity izy ireo, ka haoriko fa tsy horavako, ary hamboleko fa tsy hongotako.",
        "7": "Ary homeko fo mahalala ahy izy ireo mba hahafantarany hoe izaho no Jehovah. Dia ho oloko izy ireo ary izaho ho Andriamaniny, satria hiverina amiko amin\u2019ny fony manontolo izy ireo.",
        "8": "\u201c\u2018Ary toy ny atao amin\u2019ireo aviavy ratsy, izay tsy azo hanina satria ratsy loatra\u2019, hoy i Jehovah, \u2018no hataoko amin\u2019i Zedekia mpanjakan\u2019ny Joda, sy ireo andrianany, sy ny mponina sisa eto Jerosalema izay tavela eto amin\u2019ity tany ity, ary ireo mipetraka any Ejipta.",
        "9": "Hataoko mangovitra ny fanjakana rehetra eto an-tany mahita ny manjo azy ireo. Hataoko mahita loza koa izy ireo any amin\u2019ny fanjakana rehetra eto an-tany, ka holatsaina sy ho lasa teny fanarabiana sy ho teny fanesoana ary ho fanozonana any amin\u2019ny toerana rehetra hanaparitahako azy.",
        "10": "Handefasako sabatra sy mosary ary areti-mandringana izy ireo hamely azy, mandra-paharipany tanteraka tsy ho eo amin\u2019ilay tany nomeko azy sy ny razany.\u2019\u201d"
    },
    "25": {
        "1": "Izao no teny tonga tamin\u2019i Jeremia momba ny olon\u2019i Joda rehetra, tamin\u2019ny taona fahefatra nanjakan\u2019i Joiakima zanak\u2019i Josia, mpanjakan\u2019ny Joda, izany hoe, tamin\u2019ny taona voalohany nanjakan\u2019i Nebokadrezara mpanjakan\u2019i Babylona,",
        "2": "eny, izao no teny nambaran\u2019i Jeremia mpaminany momba ny olon\u2019i Joda rehetra sy ny mponina rehetra eto Jerosalema:",
        "3": "\u201cEfa hatramin\u2019ny taona fahatelo ambin\u2019ny folo nanjakan\u2019i Josia zanak\u2019i Amona, mpanjakan\u2019ny Joda, ka mandraka androany, eny, tao anatin\u2019izay telo amby roapolo taona izay, dia tonga tamiko ny tenin\u2019i Jehovah, ary niteny taminareo foana aho, ka nifoha maraina mba hiteny taminareo, nefa tsy nihaino ianareo.",
        "4": "Ary nirahin\u2019i Jehovah tany aminareo ny mpaminany mpanompony rehetra. Nifoha maraina izy ka naniraka an\u2019ireny, nefa tsy nihaino ianareo na nanongilan-tsofina.",
        "5": "Nilaza ireny mpaminany ireny hoe: \u2018Samia re miala amin\u2019ny lalan-dratsinareo sy ny zava-dratsy fanaonareo ianareo e! Dia honina eo amin\u2019ilay tany nomen\u2019i Jehovah anareo sy ny razanareo efa hatramin\u2019ny ela ianareo, ka honina maharitra eo.",
        "6": "Aza manaraka andriamani-kafa mba hanompo an\u2019ireny na hiankohoka eo anatrehany, sao hampahatezitra ahy ianareo noho ireny asan\u2019ny tananareo ireny ka hahatonga loza aminareo aho.\u2019",
        "7": "\u201c\u2018Tsy nihaino ahy anefa ianareo\u2019, hoy i Jehovah, \u2018ka nampahatezitra ahy noho ny asan\u2019ny tananareo. Dia hahatonga loza aminareo izany.\u2019",
        "8": "\u201cKoa izao no nolazain\u2019i Jehovah Tompon\u2019ny tafika: \u2018\u201cNoho ianareo tsy nankat\u00f2 ny teniko,",
        "9": "dia hampanantsoiko ny firenena rehetra any avaratra\u201d, hoy i Jehovah. \u201cHampanantsoiko i Nebokadrezara mpanjakan\u2019i Babylona sady mpanompoko. Hoentiko hiady amin\u2019ity tany ity sy amin\u2019ny mponina eto ary amin\u2019ny firenena rehetra manodidina izy ireo. Hatokako haringana ireo rehetra ireo ka hataoko higagam-bahoaka sy hampisioka olona, ary ho rava mandritra ny fotoana tsy voafetra.",
        "10": "Ary hofoanako tsy hisy eo amin\u2019izy ireo ny feon\u2019olona mifaly sy miravoravo, ny feon\u2019ny mpampakatra sy ny ampakarina, ny feon\u2019ny vato fikosoham-bary, * ary ny hazavan\u2019ny jiro.",
        "11": "Ho rava tanteraka ity tany manontolo ity ka higagan\u2019ny olona. Ary ireo firenena ireo kosa hanompo ny mpanjakan\u2019i Babylona fitopolo taona.\u201d\u2019",
        "12": "\u201c\u2018Rehefa tapitra ny fitopolo taona, dia hataoko ampamoaka ny mpanjakan\u2019i Babylona sy izany firenena izany noho ny fahadisoany\u2019, hoy i Jehovah. \u2018Hataoko ampamoaka ny tanin\u2019ny Kaldeanina, ka hataoko lao mandritra ny fotoana tsy voafetra.",
        "13": "Ary hotanterahiko amin\u2019izany tany izany ny teny rehetra nanamelohako azy, dia izay rehetra voasoratra ato amin\u2019ity boky ity, araka ny faminaniana nambaran\u2019i Jeremia mba hanamelohana ny firenena rehetra.",
        "14": "Na ireny firenena maro sy mpanjaka lehibe ireny koa aza mantsy nampanompo azy ireo. Koa hovaliako araka izay nataony sy araka ny asan\u2019ny tanany ireny.\u2019\u201d",
        "15": "Fa izao no nolazain\u2019i Jehovah Andriamanitry ny Israely tamiko: \u201cRaiso et\u1ef3 an-tanako ity kaopy misy ny divain\u2019ny fahatezerako ity, ka ampisotroy ny firenena rehetra anirahako anao.",
        "16": "Dia hisotro izy ireo ka hivembena sy hanao hoatran\u2019ny adala, noho ny sabatra alefako eo amin\u2019izy ireo.\u201d",
        "17": "Koa nalaiko teny an-tanan\u2019i Jehovah ilay kaopy ka nampisotroiko ny firenena rehetra nanirahan\u2019i Jehovah ahy,",
        "18": "dia i Jerosalema, sy ireo tan\u00e0nan\u2019i Joda sy ny mpanjakany ary ny andrianany, mba ho rava tanteraka ireo ka higagam-bahoaka sy hampisioka olona ary ho fanozonana, toy ny amin\u2019izao andro izao;",
        "19": "i Farao mpanjakan\u2019i Ejipta sy ny mpanompony sy ny andrianany ary ny vahoakany rehetra;",
        "20": "ny hafa firenena rehetra, sy ny mpanjaka rehetran\u2019i Oza, sy ny mpanjaka rehetran\u2019ny Filistinina sy Askelona sy Gaza sy Ekrona ary izay sisa ao Asdoda;",
        "21": "Edoma sy Moaba ary ny taranak\u2019i Amona;",
        "22": "sy ny mpanjaka rehetran\u2019i Tyro sy ny mpanjaka rehetran\u2019i Sidona ary ireo mpanjakan\u2019ilay nosy eny ampitan\u2019ny ranomasina;",
        "23": "Dedana sy Tema sy Boza ary izay rehetra manapaka ny volony avy eo amin\u2019ny fihirifany;",
        "24": "sy ny mpanjaka rehetran\u2019ny Arabo sy ny mpanjaka rehetran\u2019ny hafa firenena monina any an-tany efitra;",
        "25": "sy ny mpanjaka rehetran\u2019i Zimry sy ny mpanjaka rehetran\u2019i Elama ary ny mpanjaka rehetran\u2019ny Medianina;",
        "26": "sy ny mpanjaka rehetra any avaratra, na lavitra na akaiky, izay hifandimby hisotro izany, ary ny fanjakana hafa rehetra eto ambonin\u2019ny tany. Aorian\u2019ireo, dia hisotro izany koa ny mpanjakan\u2019i Sesaka. *",
        "27": "\u201cKoa lazao amin\u2019izy ireo hoe: \u2018Izao no nolazain\u2019i Jehovah Tompon\u2019ny tafika, Andriamanitry ny Israely: \u201cMisotroa ka aoka ianareo ho mamo sy handoa ary hianjera ka tsy ho tafatsangana intsony, noho ny sabatra alefako eo aminareo.\u201d\u2019",
        "28": "Raha tsy mety mandray an\u2019ilay kaopy eny an-tananao izy ireo ka tsy mety misotro, dia lazao aminy hoe: \u2018Izao no nolazain\u2019i Jehovah Tompon\u2019ny tafika: \u201cTsy maintsy misotro ianareo!",
        "29": "Ilay tan\u00e0na iantsoana ny anarako no voalohany hasiako loza, ka ianareo indray ve no ho afa-maina?\u201d\u2019 \u201c\u2018Tsy ho afa-maina mihitsy ianareo, fa hiantso sabatra aho hamely ny mponina rehetra amin\u2019ny tany\u2019, hoy i Jehovah Tompon\u2019ny tafika.",
        "30": "\u201cIanao kosa hilaza amin\u2019izy ireo izao faminaniana rehetra izao, ka hanao aminy hoe: \u2018Hierona avy any amin\u2019ny avo i Jehovah, ary hanandratra ny feony avy any amin\u2019ny fonenany masina. Tsy maintsy hierona eo ambonin\u2019ny fonenany izy. Hihorakoraka toa an\u2019ireo manitsakitsaka voaloboka ao anaty lavaka famiazana azy izy, sady hihira rehefa resy ny mponina rehetra amin\u2019ny tany.\u2019",
        "31": "\u201c\u2018Hisy tabataba ho re hatrany amin\u2019ny faritra lavitra indrindra amin\u2019ny tany, satria hifandahatra amin\u2019ireo firenena i Jehovah. Izy mihitsy no hifandresy lahatra amin\u2019ny nofo rehetra, ka hatolony ho amin\u2019ny sabatra ny ratsy fanahy\u2019, hoy i Jehovah.",
        "32": "\u201cIzao no nolazain\u2019i Jehovah Tompon\u2019ny tafika: \u2018Hisy loza hitety firenena, ary hisy tafio-drivotra mahery hifofofofo avy any amin\u2019ny faritra lavitra indrindra amin\u2019ny tany.",
        "33": "Ary hiampatrampatra hatrany amin\u2019ny faran\u2019ny tany anankiray ka hatrany amin\u2019ny faran\u2019ny tany anankiray ny voavonon\u2019i Jehovah, amin\u2019izany andro izany. Tsy hitomaniana na hangonina na halevina ireny, fa ho zezika eny ambonin\u2019ny tany.\u2019",
        "34": "\u201cMidradradradr\u00e0 ianareo mpiandry ondry, ary aoka ianareo hitaraindraina! Mihosinkosena amin\u2019ny lavenona, ianareo ondry vaventy, satria tonga ny andro hamonoana sy hanaparitahana anareo, ka hianjera toy ny vazy sarobidy ianareo!",
        "35": "Tsy hisy toerana handosiran\u2019ny mpiandry ondry, ary tsy hahita hitsoahana ireo ondry vaventy.",
        "36": "Injany fa mitaraindraina ny mpiandry ondry, ary midradradradra ny ondry vaventy, fa nosimban\u2019i Jehovah ny kijana firaofan\u2019izy ireo.",
        "37": "Tsy misy zavamiaina intsony ao amin\u2019ireo fonenana nampiadana, satria mirehitra ny fahatezeran\u2019i Jehovah.",
        "38": "Nandao ny fiereny toy ny liona tanora matanjaka izy, fa nanjary nigagan\u2019ny olona ny tanin\u2019izy ireo, noho ilay sabatra nampitondra faisana sy noho ny fahatezerany mirehitra.\u201d"
    },
    "26": {
        "1": "Izao no teny tonga avy tamin\u2019i Jehovah, teo am-piandohan\u2019ny fanjakan\u2019i Joiakima zanak\u2019i Josia, mpanjakan\u2019ny Joda:",
        "2": "\u201cIzao no nolazain\u2019i Jehovah: \u2018Mitsang\u00e0na eo an-tokotanin\u2019ny tranon\u2019i Jehovah. Ho avy hiankohoka ao an-tranon\u2019i Jehovah mantsy ny mponin\u2019ny tan\u00e0na rehetran\u2019ny Joda, ka lazao aminy ny teny rehetra asaiko holazainao. Aza misy anesorana na iray aza.",
        "3": "Hihaino ihany angamba izy ireo, ka samy hiala amin\u2019ny lalan-dratsiny. Dia hanenenako ny loza noeritreretiko hamelezana azy ho valin\u2019ny ratsy nataony.",
        "4": "Ary lazao amin\u2019izy ireo hoe: \u201cIzao no nolazain\u2019i Jehovah: \u2018Raha tsy mihaino ahy ianareo ka tsy manaraka ny lal\u00e0na nomeko anareo,",
        "5": "sy tsy mihaino ny tenin\u2019ny mpaminany mpanompoko izay nirahiko ho any aminareo, ary nifoha maraina mihitsy aza aho mba haniraka azy ireny, nefa tsy nihaino ianareo,",
        "6": "dia hataoko sahala amin\u2019ilay tao Silo ity trano ity, ary ity tan\u00e0na ity kosa hataoko ho fanozonana ho an\u2019ny firenena rehetra eny ambonin\u2019ny tany.\u2019\u201d\u2019\u201d",
        "7": "Nandre an\u2019i Jeremia niteny an\u2019ireo teny ireo tao an-tranon\u2019i Jehovah, ny mpisorona sy ny mpaminany ary ny vahoaka manontolo.",
        "8": "Koa rehefa tapitra voalazan\u2019i Jeremia daholo ny teny nasain\u2019i Jehovah nolazainy tamin\u2019ny vahoaka manontolo, dia nosamborin\u2019ny mpisorona sy ny mpaminany ary ny vahoaka manontolo izy, ka hoy ireo: \u201cHo faty tokoa ianao anio!",
        "9": "Nahoana ianao no maminany amin\u2019ny anaran\u2019i Jehovah hoe: \u2018Ho sahala amin\u2019i Silo ity trano ity, ary ity tan\u00e0na ity ho rava ka tsy hisy mponina intsony\u2019?\u201d Dia nitangoronan\u2019ny olona rehetra i Jeremia tao an-tranon\u2019i Jehovah.",
        "10": "Nahare izany teny izany ny andrianan\u2019ny Joda avy eo, ka niakatra avy any amin\u2019ny tranon\u2019ny mpanjaka mba hankany amin\u2019ny tranon\u2019i Jehovah. Ary nipetraka teo amin\u2019ny fidirana amin\u2019ilay vavahady vaovao tamin\u2019ny tranon\u2019i Jehovah izy ireo.",
        "11": "Dia hoy ny mpisorona sy ny mpaminany tamin\u2019ireo andriana sy ny vahoaka manontolo: \u201cMendrika ny homelohina ho faty ity lehilahy ity, satria naminany fa hisy loza hanjo an\u2019ity tan\u00e0na ity. Ary ny sofinareo mihitsy no efa nandre izany.\u201d",
        "12": "Dia hoy i Jeremia tamin\u2019ny andriana rehetra sy ny vahoaka manontolo: \u201cI Jehovah no naniraka ahy hilaza ny faminaniana rehetra renareo teo, momba an\u2019ity trano ity sy ity tan\u00e0na ity.",
        "13": "Koa ahitsio ny lalanareo sy ny fanaonareo, ka ankatoavy ny tenin\u2019i Jehovah Andriamanitrareo, dia hanenenan\u2019i Jehovah ny loza efa nolazainy hamelezana anareo.",
        "14": "Ary efa eo am-pelatananareo aho izao, ka ataovy amiko izay hitanareo fa tsara sy mety.",
        "15": "Saingy izao: Raha mamono ahy ho faty ianareo, dia fantaro tsara fa olona tsy manan-tsiny no hovonoinareo, ka hivesatra trosan-dra ianareo sy ity tan\u00e0na ity ary ny mponina ato, satria i Jehovah mihitsy ange no naniraka ahy hilaza ny teny rehetra renareo teo e!\u201d",
        "16": "Dia hoy ny andriana sy ny vahoaka manontolo tamin\u2019ireo mpisorona sy mpaminany: \u201cTsy mendrika ny homelohina ho faty ity lehilahy ity, satria tamin\u2019ny anaran\u2019i Jehovah Andriamanitsika no nitenenany tamintsika.\u201d",
        "17": "Nisy anti-panahy tao amin\u2019ilay tany koa nitsangana, ka niteny tamin\u2019ny fiangonana manontolo hoe:",
        "18": "\u201cNaminany tamin\u2019ny andron\u2019i Hezekia mpanjakan\u2019ny Joda i Mika avy any Moreseta, ka nilaza tamin\u2019ny mponin\u2019i Joda rehetra hoe: \u2018Izao no nolazain\u2019i Jehovah Tompon\u2019ny tafika: \u201cHasaina toy ny saha i Ziona ary ho lasa korontam-bato miavosa i Jerosalema. Ary ny tendrombohitra misy ny Tranon\u2019Andriamanitra dia ho toy ny toerana avo any an\u2019ala.\u201d\u2019",
        "19": "Namono an\u2019i Mika ve i Hezekia mpanjakan\u2019ny Joda sy ny olon\u2019i Joda rehetra tamin\u2019izay? Tsy natahotra an\u2019i Jehovah ve i Hezekia ary nampitony an\u2019i Jehovah, ka nanenenan\u2019i Jehovah ny loza efa nolazainy hamelezana azy ireo? Koa mitady loza lehibe ho an\u2019ny tenantsika isika raha mamono an\u2019i Jeremia.",
        "20": "\u201cNisy lehilahy hafa koa naminany tamin\u2019ny anaran\u2019i Jehovah, dia i Oria zanak\u2019i Semaia avy any Kiriata-jearima. Naminany izy fa hisy loza hanjo an\u2019ity tan\u00e0na ity sy ity tany ity, sahala amin\u2019izay rehetra nolazain\u2019i Jeremia.",
        "21": "Nahare ny tenin\u2019i Oria i Joiakima Mpanjaka sy ny lehilahy maheriny rehetra ary ny andrianany rehetra. Koa nitady hamono azy ho faty ny mpanjaka. Natahotra i Oria raha vao nahare izany, ka nandositra nankany Ejipta.",
        "22": "Naniraka olona hankany Ejipta anefa i Joiakima Mpanjaka, ka nandefa an\u2019i Elnatana zanak\u2019i Akbora, niaraka tamin\u2019ny lehilahy vitsivitsy.",
        "23": "Koa nalain\u2019ireo avy tany Ejipta i Oria, ary nentiny tany amin\u2019i Joiakima Mpanjaka, izay namono azy tamin\u2019ny sabatra sy nanipy ny fatiny tany amin\u2019ny fasam-bahoaka.\u201d",
        "24": "Narovan\u2019i Ahikama zanak\u2019i Safana koa i Jeremia, mba tsy hatolotra hovonoin\u2019ny vahoaka."
    },
    "27": {
        "1": "Izao no tenin\u2019i Jehovah tonga tamin\u2019i Jeremia, teo am-piandohan\u2019ny fanjakan\u2019i Joiakima * zanak\u2019i Josia, mpanjakan\u2019ny Joda:",
        "2": "\u201cIzao no nolazain\u2019i Jehovah tamiko: \u2018Manamboara tady sy zioga ka ataovy eo am-bozonao izany.",
        "3": "Dia alefaso any amin\u2019ny mpanjakan\u2019i Edoma sy ny mpanjakan\u2019i Moaba sy ny mpanjakan\u2019ny taranak\u2019i Amona sy ny mpanjakan\u2019i Tyro ary ny mpanjakan\u2019i Sidona izany, ka ampitondray an\u2019ireo iraka izay tonga eto Jerosalema mba hihaona amin\u2019i Zedekia mpanjakan\u2019ny Joda.",
        "4": "Asaivo lazain\u2019izy ireo amin\u2019ny tompony hoe: \u201c\u2018\u201cIzao no nolazain\u2019i Jehovah Tompon\u2019ny tafika, Andriamanitry ny Israely, ary izao koa no holazainareo amin\u2019ny tomponareo:",
        "5": "\u2018Izaho no nanao ny tany sy ny olombelona ary ny biby eny ambonin\u2019ny tany, tamin\u2019ny heriko lehibe sy ny sandriko nahinjitra, ka izay tiako homena azy no nomeko azy.",
        "6": "Koa efa nomeko an\u2019i Nebokadnezara mpanjakan\u2019i Babylona sady mpanompoko, ireo tany rehetra ireo. Ary efa nomeko azy hatramin\u2019ny bibidia mba hanompo azy.",
        "7": "Hanompo azy sy ny zanany ary ny zafikeliny ny firenena rehetra, mandra-pahatongan\u2019ny fotoana haharesy ny taniny. Firenena maro sy mpanjaka lehibe no hampanompo azy amin\u2019izay.\u2019",
        "8": "\u201c\u2018\u201c\u2018Hosaziko amin\u2019ny sabatra sy ny mosary ary ny areti-mandringana ny firenena na fanjakana tsy mety manompo an\u2019i Nebokadnezara mpanjakan\u2019i Babylona, sy izay tsy mety mampidina ny vozony ho eo ambany ziogan\u2019ny mpanjakan\u2019i Babylona\u2019, hoy i Jehovah, \u2018mandra-pandringako azy tanteraka amin\u2019ny alalan\u2019i Nebokadnezara.\u2019",
        "9": "\u201c\u2018\u201c\u2018Aza mihaino an\u2019ireo mpaminany sy mpisikidy sy mpanonofy sy ireo mampiasa herin\u2019ny maizina ary ireo mpilalao ody eo aminareo, izay milaza hoe: \u201cTsy hanompo ny mpanjakan\u2019i Babylona ianareo!\u201d",
        "10": "Maminany lainga aminareo izy mba hoentina lavitra ny taninareo ianareo. Koa haparitako ianareo, ary ho faty.",
        "11": "\u201c\u2018\u201c\u2018Fa izay firenena hampidina ny vozony ho eo ambany ziogan\u2019ny mpanjakan\u2019i Babylona sy hanompo azy, dia avelako hijanona eo amin\u2019ny taniny\u2019, hoy i Jehovah. \u2018Koa hamboly sy honina eo izy.\u2019\u201d\u2019\u201d",
        "12": "Nolazaiko tamin\u2019i Zedekia mpanjakan\u2019ny Joda daholo koa izao teny izao: \u201cAmpidino ho eo ambany ziogan\u2019ny mpanjakan\u2019i Babylona ny vozonareo, ka tompoy izy sy ny vahoakany, mba ho velona ianareo.",
        "13": "Nahoana no ho fatin\u2019ny sabatra sy ny mosary ary ny areti-mandringana ianao sy ny vahoakanao, araka izay efa nolazain\u2019i Jehovah tamin\u2019ny firenena tsy manompo ny mpanjakan\u2019i Babylona?",
        "14": "Aza mihaino ny tenin\u2019ireo mpaminany izay milaza aminareo hoe: \u2018Tsy hanompo ny mpanjakan\u2019i Babylona ianareo\u2019, fa lainga ny faminaniana lazainy aminareo.",
        "15": "\u201c\u2018Fa tsy naniraka an\u2019ireny aho\u2019, hoy i Jehovah, \u2018nefa maminany lainga amin\u2019ny anarako izy mba hahatonga ahy hanaparitaka anareo, ka ho faty ianareo sy ny mpaminany izay maminany aminareo.\u2019\u201d",
        "16": "Izao no nolazaiko tamin\u2019ny mpisorona sy ny vahoaka manontolo: \u201cIzao no nolazain\u2019i Jehovah: \u2018Aza mihaino ny tenin\u2019ireo mpaminany izay milaza aminareo hoe: \u201cHo tafaverina tsy ho ela avy any Babylona ny fitaovana tao an-tranon\u2019i Jehovah!\u201d Fa lainga ny faminaniana lazainy aminareo.",
        "17": "Aza mihaino azy, fa manompoa ny mpanjakan\u2019i Babylona mba ho velona ianareo. Nahoana no ho rava ity tan\u00e0na ity?",
        "18": "Fa raha tena mpaminany izy ireo ary nankinina taminy tokoa ny tenin\u2019i Jehovah, dia aoka izy ireo hiangavy amin\u2019i Jehovah Tompon\u2019ny tafika mba tsy ho lasa any Babylona koa ny fitaovana sisa tavela ao an-tranon\u2019i Jehovah sy ao an-tranon\u2019ny mpanjakan\u2019ny Joda ary eto Jerosalema.\u2019",
        "19": "\u201cIzao mantsy no nolazain\u2019i Jehovah Tompon\u2019ny tafika momba ireo andry sy ny ranomasina sy ny kalesy ary ny fitaovana sisa tavela ato amin\u2019ity tan\u00e0na ity,",
        "20": "izay navelan\u2019i Nebokadnezara mpanjakan\u2019i Babylona rehefa nentiny niala teto Jerosalema i Jekonia zanak\u2019i Joiakima, mpanjakan\u2019ny Joda, niaraka tamin\u2019ny olona ambony rehetra teto Joda sy Jerosalema, ka nataony sesitany any Babylona,",
        "21": "fa izao no nolazain\u2019i Jehovah Tompon\u2019ny tafika, Andriamanitry ny Israely, momba ny fitaovana sisa tavela ao an-tranon\u2019i Jehovah sy ao an-tranon\u2019ny mpanjakan\u2019ny Joda ary eto Jerosalema:",
        "22": "\u2018\u201cHoentina any Babylona ireny ary hajanona any mandra-pahatongan\u2019ny andro hahatsiarovako an\u2019ireny\u201d, hoy i Jehovah. \u201cDia hoentiko miakatra avy any ireny, ka haveriko eto amin\u2019ity toerana ity.\u201d\u2019\u201d"
    },
    "28": {
        "1": "Tamin\u2019iny taona iny ihany, izany hoe teo am-piandohan\u2019ny fanjakan\u2019i Zedekia mpanjakan\u2019ny Joda, tamin\u2019ny volana fahadimy, tamin\u2019ny taona fahefatra, dia niteny tamiko tao an-tranon\u2019i Jehovah teo anatrehan\u2019ny mpisorona sy ny vahoaka manontolo i Hanania zanak\u2019i Azora, mpaminany avy any Gibeona, nanao hoe:",
        "2": "\u201cIzao no nolazain\u2019i Jehovah Tompon\u2019ny tafika, Andriamanitry ny Israely: \u2018Hotapahiko ny ziogan\u2019ny mpanjakan\u2019i Babylona.",
        "3": "Ato anatin\u2019ny roa taona, dia haveriko eto amin\u2019ity toerana ity ny fitaovana rehetra tao an-tranon\u2019i Jehovah, izay nalain\u2019i Nebokadnezara mpanjakan\u2019i Babylona teto, ka nentiny any Babylona.\u2019\u201d",
        "4": "\u201c\u2018Hampodiko eto koa i Jekonia zanak\u2019i Joiakima, mpanjakan\u2019ny Joda, mbamin\u2019ny mponin\u2019i Joda rehetra izay natao sesitany any Babylona\u2019, hoy i Jehovah, \u2018satria hotapahiko ny ziogan\u2019ny mpanjakan\u2019i Babylona.\u2019\u201d",
        "5": "Dia namaly an\u2019i Hanania mpaminany i Jeremia mpaminany, teo anatrehan\u2019ny mpisorona sy ny vahoaka manontolo, izay nitsangana tao an-tranon\u2019i Jehovah,",
        "6": "eny, namaly azy i Jeremia mpaminany hoe: \u201cAmena! * Izany tokoa anie no hataon\u2019i Jehovah! Hotanterahin\u2019i Jehovah anie ny faminanianao, ka haveriny eto amin\u2019ity toerana ity tokoa ny fitaovana tao an-tranon\u2019i Jehovah sy ny olona rehetra natao sesitany any Babylona!",
        "7": "Mba henoy kely anefa izay holazaiko aminao sy amin\u2019ny vahoaka manontolo:",
        "8": "Ela be talohako sy talohanao no efa nisy mpaminany nilaza fa hisy ady sy loza ary areti-mandringana any amin\u2019ny tany maro sy any amin\u2019ireo fanjakana lehibe.",
        "9": "Fa izay mpaminany manambara fiadanana kosa, dia ny fahatanterahan\u2019ny teniny no hahafantarana raha tena nirahin\u2019i Jehovah tokoa izy, na tsia.\u201d",
        "10": "Dia nesorin\u2019i Hanania mpaminany teny am-bozon\u2019i Jeremia mpaminany ilay zioga, ka notapahiny.",
        "11": "Ary hoy i Hanania teo anatrehan\u2019ny vahoaka manontolo: \u201cIzao no nolazain\u2019i Jehovah: \u2018Hoatr\u2019izao no hanapahako ny ziogan\u2019i Nebokadnezara mpanjakan\u2019i Babylona, ato anatin\u2019ny roa taona, ka tsy ho eo am-bozon\u2019ny firenena rehetra intsony izany.\u2019\u201d Dia lasa nandeha i Jeremia mpaminany.",
        "12": "Rehefa avy notapahin\u2019i Hanania mpaminany ilay zioga teny am-bozon\u2019i Jeremia mpaminany, dia tonga tamin\u2019i Jeremia ny tenin\u2019i Jehovah hoe:",
        "13": "\u201cMandehana lazao amin\u2019i Hanania hoe: \u2018Izao no nolazain\u2019i Jehovah: \u201cZioga hazo no notapahinao, fa zioga vy kosa no hasolonao azy.\u201d",
        "14": "Fa izao no nolazain\u2019i Jehovah Tompon\u2019ny tafika, Andriamanitry ny Israely: \u201cZioga vy no hataoko eo am-bozon\u2019ireny firenena rehetra ireny, mba hanompoan\u2019ireny an\u2019i Nebokadnezara mpanjakan\u2019i Babylona, ka tsy maintsy hanompo azy tokoa ireny. Ary homeko azy hatramin\u2019ny bibidia.\u201d\u2019\u201d",
        "15": "Hoy koa i Jeremia mpaminany tamin\u2019i Hanania mpaminany: \u201cHenoy ny teniko, azafady, ry Hanania! Tsy naniraka anao i Jehovah, fa ianao no nahatonga an\u2019ity vahoaka ity hatoky lainga.",
        "16": "Koa izao no nolazain\u2019i Jehovah: \u2018Esoriko tsy ho eny ambonin\u2019ny tany ianao, ka amin\u2019ity taona ity no hahafatesanao, satria fikomiana an-kitsirano tamin\u2019i Jehovah no nambaranao.\u2019\u201d",
        "17": "Koa maty tamin\u2019ny volana fahafito tamin\u2019iny taona iny ihany i Hanania mpaminany."
    },
    "29": {
        "1": "Nandefa taratasy avy teto Jerosalema i Jeremia mpaminany, ho an\u2019ny sisa amin\u2019ireo anti-panahin\u2019ny vahoaka natao sesitany, sy ho an\u2019ny mpisorona sy ny mpaminany ary ny vahoaka manontolo, izay nentin\u2019i Nebokadnezara niala teto Jerosalema, ka nataony sesitany any Babylona.",
        "2": "Tamin\u2019izay dia efa tsy teto Jerosalema intsony i Jekonia Mpanjaka sy ny andriambavy sy ny tandapa, mbamin\u2019ny andrianan\u2019i Joda sy Jerosalema sy ireo mpanao asa tanana ary ireo mpanorina manda fiarovana.",
        "3": "Ary nampitondraina an\u2019i Elasa zanak\u2019i Safana sy Gemaria zanak\u2019i Hilkia ilay taratasy, satria nirahin\u2019i Zedekia mpanjakan\u2019ny Joda ho any Babylona izy roa lahy, mba hankany amin\u2019i Nebokadnezara mpanjakan\u2019i Babylona. Izao no voalazan\u2019ilay taratasy:",
        "4": "\u201cIzao no nolazain\u2019i Jehovah Tompon\u2019ny tafika, Andriamanitry ny Israely, amin\u2019ny olona rehetra nalefako sesitany avy tao Jerosalema ho any Babylona:",
        "5": "\u2018Manorena trano ka mipetraha ao. Manaova tanimboly ka hano ny vokatra avy aminy.",
        "6": "Manambadia ka miteraha zazalahy sy zazavavy. Akao vady ny zanakareo lahy ary ampanambadio ny zanakareo vavy mba hiteraka zazalahy sy zazavavy. Ary aoka hihabetsaka ianareo fa tsy hihavitsy.",
        "7": "Dia katsaho izay hampiadana an\u2019ilay tan\u00e0na nandefasako sesitany anareo. Mivavaha amin\u2019i Jehovah ho an\u2019ilay tan\u00e0na, satria raha miadana io dia hiadana koa ianareo.",
        "8": "Izao mantsy no nolazain\u2019i Jehovah Tompon\u2019ny tafika, Andriamanitry ny Israely: \u201cAza avela hamitaka anareo ny mpaminany sy ny mpisikidy eo aminareo. Ary aza mihaino ny nofiny, izay tantarainy aminareo.",
        "9": "Fa \u2018maminany lainga aminareo amin\u2019ny anarako izy, nefa tsy naniraka azy aho\u2019, hoy i Jehovah.\u201d\u2019\u201d",
        "10": "\u201cFa izao no nolazain\u2019i Jehovah: \u2018Hitsinjo anareo aho rehefa tapitra ny fitopolo taona nijanonanareo tany Babylona, dia hotanterahiko aminareo ny fampanantenako, ka haveriko eto amin\u2019ity toerana ity ianareo.\u2019",
        "11": "\u201c\u2018Fa fantatro tsara ny zavatra efa noeritreretiko hatao aminareo\u2019, hoy i Jehovah. \u2018Mieritreritra ny hanome anareo fiadanana aho fa tsy loza, mba hahatonga anareo hanana ny hoavinareo sy hanana fanantenana.",
        "12": "Dia hiantso ahy ianareo ka ho avy hivavaka amiko, ary hihaino anareo aho.\u2019",
        "13": "\u201c\u2018Hitady ahy tokoa ianareo ka hahita ahy, satria hitady ahy amin\u2019ny fonareo manontolo ianareo.",
        "14": "Ary hataoko izay hahitanareo ahy\u2019, hoy i Jehovah, \u2018ka hangoniko daholo izay babo eo aminareo ary hovoriko avy any amin\u2019ny firenena rehetra sy ny toerana rehetra nanaparitahako anareo ianareo\u2019, hoy i Jehovah. \u2018Dia haveriko any amin\u2019ilay toerana nialanareo ianareo, na dia nalefako sesitany aza.\u2019",
        "15": "\u201cHoy anefa ianareo: \u2018Nanendry mpaminany ho anay at\u1ef3 Babylona i Jehovah.\u2019",
        "16": "\u201cFa izao no nolazain\u2019i Jehovah tamin\u2019ilay mpanjaka mipetraka eo amin\u2019ny seza fiandrianan\u2019i Davida sy amin\u2019ny mponina rehetra ato amin\u2019ity tan\u00e0na ity, dia ireo rahalahinareo tsy natao sesitany niaraka taminareo:",
        "17": "\u2018Izao no nolazain\u2019i Jehovah Tompon\u2019ny tafika: \u201cHandefasako sabatra sy mosary ary areti-mandringana izy ireo hamely azy, ary hataoko toy ny aviavy lo tsy azo hanina fa ratsy loatra.\u201d\u2019",
        "18": "\u201c\u2018Dia henjehiko amin\u2019ny sabatra sy ny mosary ary ny areti-mandringana izy ireo. Hataoko mangovitra ny fanjakana rehetra eto an-tany mahita an\u2019izay hanjo azy. Hataoko fanozonana sy higagam-bahoaka ary hampisioka olona izy ireo, ka holatsaina any amin\u2019ny firenena rehetra hanaparitahako azy.",
        "19": "Tsy nohenoin\u2019izy ireo mantsy ny teniko izay nampitondraiko an\u2019ireo mpaminany mpanompoko\u2019, hoy i Jehovah. \u2018Nifoha maraina mihitsy aho mba haniraka azy ireny.\u2019 \u201c\u2018Tsy nihaino anefa ianareo\u2019, hoy i Jehovah.",
        "20": "\u201cHenoy kosa ny tenin\u2019i Jehovah, ry vahoaka natao sesitany, izay nalefako avy teto Jerosalema mba ho any Babylona.",
        "21": "Izao no nolazain\u2019i Jehovah Tompon\u2019ny tafika, Andriamanitry ny Israely, momba an\u2019i Ahaba zanak\u2019i Kolaia sy momba an\u2019i Zedekia zanak\u2019i Mahaseia, izay samy maminany lainga amin\u2019ny anarako: \u2018Hatolotro eo an-tanan\u2019i Nebokadrezara mpanjakan\u2019i Babylona izy roa lahy, ka hovonoiny eo imasonareo.",
        "22": "Koa hanonona azy roa lahy ny olon\u2019i Joda rehetra natao sesitany any Babylona rehefa manozona, ka hanao hoe: \u201cEnga anie ianao ka hataon\u2019i Jehovah hoatran\u2019i Zedekia sy Ahaba, izay nodoran\u2019ny mpanjakan\u2019i Babylona tao anaty afo!\u201d",
        "23": "Nanao hadalana teo amin\u2019ny Israely mantsy izy roa lahy. Nanitsakitsa-bady izy ireo ka naka vadin\u2019olona ary naminany lainga tamin\u2019ny anarako rehefa nilaza zavatra tsy nandidiako azy. \u201c\u2018\u201cIzaho no mahalala izany sy vavolombelon\u2019izany\u201d, hoy i Jehovah.\u2019\u201d",
        "24": "\u201cAry izao no holazainao amin\u2019i Semaia avy any Nehelama:",
        "25": "\u2018Izao no nolazain\u2019i Jehovah Tompon\u2019ny tafika, Andriamanitry ny Israely: \u201cNoho ianao nandefa taratasy tamin\u2019ny anaranao, ho an\u2019ny olona rehetra eto Jerosalema sy ho an\u2019i Zefania mpisorona zanak\u2019i Mahaseia ary ho an\u2019ny mpisorona rehetra, nanao hoe:",
        "26": "\u2018Efa notendren\u2019i Jehovah ho mpisorona hisolo an\u2019i Joiada mpisorona ianao, mba ho mpiandraikitra ambony ao an-tranon\u2019i Jehovah, ka hisambotra an\u2019izay olona toy ny adala sy manao hoatran\u2019ny mpaminany, ary hangeja azy amin\u2019ny boloky hazo sy ny gadra hazo.",
        "27": "Koa nahoana ianao no tsy niteny mafy an\u2019i Jeremia avy any Anatota izay manao hoatran\u2019ny mpaminany eo aminareo?",
        "28": "Nandefa taratasy tat\u1ef3 aminay at\u1ef3 Babylona mantsy izy, hilaza hoe: \u201cMbola haharitra ela izy ity! Koa manorena trano ka mipetraha ao. Manaova tanimboly ka hano ny vokatra avy aminy, ...\u201d\u2019\u201d\u2019\u201d",
        "29": "Dia novakin\u2019i Zefania mpisorona tamin\u2019i Jeremia mpaminany ilay taratasy.",
        "30": "Koa tonga tamin\u2019i Jeremia ny tenin\u2019i Jehovah hoe:",
        "31": "\u201cMandefasa taratasy any amin\u2019ny olona rehetra any an-tsesitany, manao hoe: \u2018Izao no nolazain\u2019i Jehovah momba an\u2019i Semaia avy any Nehelama: \u201cKoa satria naminany taminareo i Semaia nefa tsy nirahiko, ka nahatonga anareo hatoky lainga,",
        "32": "dia izao no nolazain\u2019i Jehovah: \u2018Hitodika manokana amin\u2019i Semaia avy any Nehelama sy amin\u2019ny taranany aho.\u2019 \u201c\u2018\u201c\u2018Tsy hisy amin\u2019ny taranany honina eto amin\u2019ity firenena ity, ary tsy hahita ny zava-tsoa hataoko ho an\u2019ny oloko izy\u2019, hoy i Jehovah, \u2018satria fikomiana an-kitsirano tamin\u2019i Jehovah no nambarany.\u2019\u201d\u2019\u201d"
    },
    "30": {
        "1": "Izao no tenin\u2019i Jehovah tonga tamin\u2019i Jeremia:",
        "2": "\u201cIzao no nolazain\u2019i Jehovah Andriamanitry ny Israely: \u2018Soraty ao amin\u2019ny boky izay teny rehetra holazaiko aminao.",
        "3": "Fa \u201cho avy ny andro\u201d, hoy i Jehovah, \u201cizay hanangonako ireo oloko babo, dia ny Israely sy Joda\u201d, hoy i Jehovah. \u201cHampodiko ao amin\u2019ilay tany nomeko ny razany izy ireo, ka ho lasany indray ny taniny.\u201d\u2019\u201d",
        "4": "Izao no tenin\u2019i Jehovah tamin\u2019ny Israely sy Joda,",
        "5": "eny, izao no nolazain\u2019i Jehovah: \u201cFeo mangovitra no renay. Horohoro no manjaka, ary tsy misy fiadanana.",
        "6": "Mba anontanio, azafady, ary jereo raha mba misy lehilahy miteraka. Koa nahoana ny lehilahy tomady rehetra no hitako mihazona andilana toy ny vehivavy efa hiteraka? Ary nahoana no hatsatra ny tarehy rehetra?",
        "7": "Indrisy! Andro lehibe izany ary tsy hisy toa azy. Fotoam-pahoriana ho an\u2019i Jakoba izany, nefa ho voavonjy amin\u2019izany ihany izy.\u201d",
        "8": "\u201cAmin\u2019izany andro izany\u201d, hoy i Jehovah Tompon\u2019ny tafika, \u201cdia hotapahiko ny zioga eny am-bozonao ary hotapahiko roa ny tady mangeja anao. Tsy hisy hafa firenena hampanompo an\u2019i Jakoba intsony.",
        "9": "Dia hanompo an\u2019i Jehovah Andriamaniny izy ireo, ary hanompo an\u2019i Davida mpanjakany izay notendreko hitondra azy.\u201d",
        "10": "\u201cFa aza matahotra kosa ianao, ry Jakoba mpanompoko \u00f4\u201d, hoy i Jehovah, \u201cary aza mihorohoro, ry Israely \u00f4! Fa hovonjeko avy any an-tany lavitra ianao, ary ny taranakao hovonjeko avy any amin\u2019ny tany nahababo azy. Dia hiverina tokoa i Jakoba, ka tsy hisy hanakorontana fa handry feizay, ary tsy hisy hampangovitra azy.\u201d",
        "11": "\u201cFa momba anao aho mba hamonjy anao\u201d, hoy i Jehovah, \u201cfa haringako kosa ny firenena rehetra nanaparitahako anao. Ianao anefa tsy mba haringako. Hahitsiko araka ny antonony ihany anefa ianao, satria tsy havelako ho afa-maina fa hosaziko ihany.\u201d",
        "12": "Fa izao no nolazain\u2019i Jehovah: \u201cTsy misy fanafany ny fahavoazanao. Tsy mety sitrana ny ratra tamin\u2019ny kapoka nahazo anao.",
        "13": "Tsy misy olona hiteny hiaro anao ka hoe hanasitrana ny ferinao. Ary tsy misy fomba hahasitrana anao na hahasalama anao.",
        "14": "Izay rehetra tia fatratra anao no nanadino anao. Ary tsy ianao mihitsy no tadiaviny. Hamely anao toy ny famelin\u2019ny fahavalo aho, ary hanafay anao toy ny olona lozabe, satria be ny fahadisoanao ary maro ny fahotanao.",
        "15": "Nahoana ianao no mitaraina noho ny fahavoazanao? Tsy hitsahatra ny fanaintainanao satria be ny fahadisoanao ary maro ny fahotanao, ka nataoko nihatra taminao izany zavatra izany.",
        "16": "Koa hisy handrapaka izay rehetra mandrapaka anao, ary ho lasa babo daholo ny fahavalonao rehetra. Halaina an-keriny ny fananan\u2019ireo naka an-keriny ny fanananao, ary hatolotro horobaina izay rehetra nandroba anao.\u201d",
        "17": "\u201cFa hampody ny fahasalamanao aho ary hanasitrana ny ratra tamin\u2019ny kapoka nahazo anao\u201d, hoy i Jehovah. \u201cNantsoina hoe vehivavy noroahina ianao: \u2018Io ilay Ziona tsy misy mpitady.\u2019\u201d",
        "18": "Izao no nolazain\u2019i Jehovah: \u201cHiverina any amin\u2019ireo tranolain\u2019i Jakoba aho, ka hangoniko ireo babo ary hiantrako ny tranolainy. Haorina indray eo amin\u2019ilay dongon-tany nisy azy ilay tan\u00e0na, ary ho eo amin\u2019ny toerana tokony hisy azy ilay tilikambo fonenana.",
        "19": "Hisy fisaorana avy amin\u2019izy ireo ary hisy feon\u2019olona mifaly eo amin\u2019izy ireo. Hataoko maro be ny taranany, fa tsy ho vitsy. Ary hataoko maro an\u2019isa izy ireo, ka tsy hisy hanao tsinontsinona azy.",
        "20": "Ho toy ny taloha indray ny taranany, ary ho mafy orina eo anatrehako ny fireneny. Hitodika manokana amin\u2019ireo mpampahory azy aho.",
        "21": "Avy ao aminy ihany no hivoahan\u2019ilay olo-manan-kaja eo aminy, ary avy eo anivony koa no hivoahan\u2019ilay mpitondra azy. Hampanakekeziko ahy izy, ka hanatona ahy.\u201d \u201cFa iza moa no ho sahy hanao ny fony ho antoka mba hanatonana ahy?\u201d, hoy i Jehovah.",
        "22": "\u201cHo oloko tokoa ianareo, ary izaho ho Andriamanitrareo.\u201d",
        "23": "Mifofofofo ny tafio-drivotra avy amin\u2019i Jehovah, eny, mipoaka ny fahatezerany izay toy ny rivo-mahery mitsoka mafy dia mafy. Hitambolimbolina eo amin\u2019ny lohan\u2019ny ratsy fanahy izany.",
        "24": "Ho tezitra mafy i Jehovah ary tsy hitony mihitsy ny fahatezerany raha tsy efa vitany sy tanterany ny hevitra ao am-pony. Handinika izany ianareo any am-parany."
    },
    "31": {
        "1": "\u201cAmin\u2019izany fotoana izany\u201d, hoy i Jehovah, \u201cdia ho Andriamanitry ny foko rehetran\u2019ny Israely aho, ary izy ireo ho oloko.\u201d",
        "2": "Izao no nolazain\u2019i Jehovah: \u201cRehefa nankany amin\u2019ilay tany nialany sasatra ny Israely, dia nahazo sitraka tany an-tany efitra ireo olona tsy matin-tsabatra.\u201d",
        "3": "Niseho tamiko avy lavitra i Jehovah, ka nilaza hoe: \u201cFitiavana mandritra ny fotoana tsy voafetra no itiavako anao. Izany no antony nisarihako anao, ka ny hatsaram-panahiko feno fitiavana no nentiko nanintonana anao.",
        "4": "Haoriko indray anefa ianao ka ho voaorina, ry Israely virjiny \u00f4! Mbola hitondra ny ampongatapakao indray ianao, ka hivoaka handihy sahala amin\u2019ny olona mifaly.",
        "5": "Ary mbola hanao tanimboaloboka eny an-tendrombohitr\u2019i Samaria ianao. Hamboly ny mpamboly ka hanomboka hihinana ny vokatra.",
        "6": "Fa ho avy ny andro hiantsoantsoan\u2019ny mpiambina eny amin\u2019ny faritra be tendrombohitr\u2019i Efraima hoe: \u2018Mitsang\u00e0na, andao hiakatra any Ziona, any amin\u2019i Jehovah Andriamanitsika!\u2019\u201d",
        "7": "Fa izao no nolazain\u2019i Jehovah: \u201cHobio amim-pifaliana i Jakoba, ary mihorakoraha eo alohan\u2019ireo firenena. Ambarao izany! Dia manaova fiderana, ary milaz\u00e0 hoe: \u2018Jehovah \u00f4, mba vonjeo ny olonao, dia ny sisa amin\u2019ny Israely!\u2019",
        "8": "Hoentiko avy any amin\u2019ilay tany any avaratra izy ireo, ka hangoniko avy any amin\u2019ny faritra lavitra indrindra amin\u2019ny tany. Ho eo daholo na ny jamba na ny malemy tongotra na ny vehivavy bevohoka na ny efa mihetsi-jaza. Fiangonana lehibe izy ireo rehefa hiverina eto.",
        "9": "Hiverina amin-dranomaso izy ireo, ary hitalaho famindram-po rehefa entiko. Hampandehaniko eny amin\u2019ny lohasaha falehan-driaka misy rano izy ireo, sy eny amin\u2019ny lalana tsara tsy hahatafintohina azy. Fa ho Rain\u2019ny Israely aho, ary i Efraima kosa ho lahimatoako.\u201d",
        "10": "Henoy ny tenin\u2019i Jehovah, ry firenena, ary ambarao any amin\u2019ireo nosy lavitra izany, ka lazao hoe: \u201cIlay nampiely ny Israely ihany no hanangona azy, ka hikarakara azy toy ny mpiandry ondry mikarakara ny andian\u2019ondriny.",
        "11": "Fa hanavotra an\u2019i Jakoba i Jehovah, ka hanafaka azy avy eo am-pelatanan\u2019ilay mahery noho izy.",
        "12": "Dia ho avy tokoa izy ireo ka hihoby eny amin\u2019ny havoanan\u2019i Ziona. Ary ho miramirana izy ireo noho ny hatsaran-toetran\u2019i Jehovah sy noho ny varimbazaha sy ny divay vaovao sy ny menaka sy ny zanaky ny ondry aman\u2019osy ary ny zanak\u2019omby. Ho toy ny tanimboly azon-drano tsara izy ireo, ka tsy ho osa intsony.\u201d",
        "13": "\u201cAmin\u2019izany fotoana izany, dia hifaly sy handihy ny virjiny, ary hanao toy izany daholo koa ny tovolahy sy ny lahiantitra. Hovako ho fifaliana ny fahoriany, ary hampiononiko izy ireo. Hampifaliko izy ireo mba ho afaka ny alahelony.",
        "14": "Hataoko manaram-po amin-javatra matavy ny mpisorona, ary ny oloko hataoko vokin\u2019ny hatsaran-toetrako\u201d, hoy i Jehovah.",
        "15": "\u201cIzao no nolazain\u2019i Jehovah: \u2018Misy feo re any Rama, dia fitomaniana sy fidradradradrana. Mitomany an\u2019ireo zanany mantsy i Rahely, ary tsy mety hampiononina izy, satria tsy eo intsony ireny.\u2019\u201d",
        "16": "Izao no nolazain\u2019i Jehovah: \u201c\u2018Aza midradradradra intsony ary aza mandrotsaka ranomaso, fa hovalian-tsoa izay nataonao\u2019, hoy i Jehovah, \u2018ka hiverina avy any amin\u2019ny tanin\u2019ny fahavalo tokoa ireny.\u2019",
        "17": "\u201c\u2018Misy fanantenana ny hoavinao\u2019, hoy i Jehovah, \u2018ka hiverina tokoa ao amin\u2019ny faritra nisy azy ny zanakao.\u2019\u201d",
        "18": "\u201cReko tokoa i Efraima nitaraina hoe: \u2018Nanitsy ahy toy ny fanitsy zanak\u2019omby mbola tsy nofolahina ianao, mba hahazoako fanitsiana. Ampio hiverina aminao aho, dia hiverina avy hatrany. Fa ianao no Jehovah Andriamanitro.",
        "19": "Niverina taminao aho ka nanenina noho ny ratsy vitako. Rehefa nampahafantarina ahy izany, dia nokapohiko ny feko satria nalahelo aho. Menatra sy afa-baraka koa aho, satria nitondra latsa aho noho izay nataoko fony fahazaza.\u2019\u201d",
        "20": "\u201cTsy zanaka tena tiako ve i Efraima, ary zanaka mamin\u2019ny foko? Fa toy ny hamafin\u2019ny nanamelohako azy ihany no hahatsiarovako azy. Koa mangotikotika ny tsinaiko noho ny aminy, ka tena hiantra azy aho\u201d, hoy i Jehovah.",
        "21": "\u201cManang\u00e0na marika famantaran-dalana ho anao, ary mametraha takelaka manondro lalana. Diniho tsara ny lalambe hizoranao, dia ilay lalana tokony halehanao. Ary miverena, ry Israely virjiny \u00f4! Miverena any amin\u2019ireo tan\u00e0nanao.",
        "22": "Mandra-pahoviana ianao no mbola hivily etsy sy eroa, ry zanakavavy mpivadika? Fa namorona zava-baovao eto an-tany i Jehovah, dia vehivavy iray hihodinkodina eo amin\u2019ny lehilahy tomady mba hahazoana ny fony.\u201d",
        "23": "Izao no nolazain\u2019i Jehovah Tompon\u2019ny tafika, Andriamanitry ny Israely: \u201cRehefa hanangona an\u2019ireo babo aho, dia mbola hisy hiteny ao Joda sy ao amin\u2019ireo tan\u00e0nany hoe: \u2018Hotahin\u2019i Jehovah anie ianao, ry fonenana marina sy tendrombohitra masina \u00f4!\u2019",
        "24": "Honina ao daholo ny mponin\u2019i Joda sy ny olona ao amin\u2019ny tan\u00e0nany rehetra, anisan\u2019izany ny tantsaha sy ireo mpiompy miara-dia amin\u2019ny andiam-bibiny.",
        "25": "Hamelombelona ny reraka aho, ary hataoko voky izay rehetra reraky ny hanoanana.\u201d",
        "26": "Tamin\u2019izay dia nifoha aho, ka nijery. Mamy tamiko ny torimasoko!",
        "27": "\u201cHo avy ny andro\u201d, hoy i Jehovah, \u201cizay hamafazako voa eo amin\u2019ny taranak\u2019Israely sy ny taranak\u2019i Joda, ka olombelona sy biby fiompy no toy ny voa hafafiko.\u201d",
        "28": "\u201cNanara-maso azy ireo aho, ary vonona hanongotra sy handrodana sy handrava sy handringana ary hanimba azy. Fa hanara-maso azy ireo sahala amin\u2019izany koa aho izao, ary vonona hanorina sy hamboly azy\u201d, hoy i Jehovah.",
        "29": "\u201cAmin\u2019izany andro izany, dia tsy hisy hiteny intsony hoe: \u2018Ny ray no nihinana voaloboka manta, nefa ny nifin\u2019ny zanany no madilo.\u2019",
        "30": "Fa samy ho fatin\u2019ny fahadisoany ihany ny tsirairay. Izay mihinana voaloboka manta no hadilo nify.\u201d",
        "31": "\u201cHo avy ny andro\u201d, hoy i Jehovah, \u201cizay hanaovako fifanekena vaovao amin\u2019ny taranak\u2019Israely sy ny taranak\u2019i Joda.",
        "32": "Tsy toy ilay fifanekena nataoko tamin\u2019ny razany, tamin\u2019ny andro nitantanako azy nivoaka avy tany Ejipta anefa izany. \u2018Nivadika tamin\u2019iny fifanekena nataoko iny mantsy izy ireo, na dia izaho aza no vadiny sy tompony\u2019, hoy i Jehovah.\u201d",
        "33": "\u201cFa izao no fifanekena hataoko amin\u2019ny taranak\u2019Israely, rehefa afaka izany andro izany\u201d, hoy i Jehovah: \u201cHataoko ao anatin\u2019izy ireo ny lal\u00e0ko, sady hosoratako ao am-pony. Dia ho Andriamaniny aho, ary izy ireo ho oloko.\u201d",
        "34": "\u201cSamy tsy hampianatra ny namany sy ny rahalahiny intsony izy ireo hoe: \u2018Mahalal\u00e0 an\u2019i Jehovah!\u2019 Fa hahalala ahy izy rehetra, manomboka amin\u2019ny kely indrindra ka hatramin\u2019ny lehibe indrindra\u201d, hoy i Jehovah. \u201cFa havelako ny fahadisoany, ary tsy hotsarovako intsony ny fahotany.\u201d",
        "35": "Izao no nolazain\u2019i Jehovah, dia Ilay manome ny masoandro mba hanazava amin\u2019ny andro, sy manome lal\u00e0na mifehy ny volana sy ny kintana mba hanazava amin\u2019ny alina, Ilay mampisamboaravoara ny ranomasina mba hampidoboka ny onjany, Ilay antsoina hoe Jehovah Tompon\u2019ny tafika:",
        "36": "\u201c\u2018Raha azo foanana tsy ho eo anatrehako ireny lal\u00e0na ireny\u2019, hoy i Jehovah, \u2018dia ho azo foanana tsy ho firenena eo anatrehako mandrakariva koa ny taranak\u2019Israely.\u2019\u201d",
        "37": "Izao no nolazain\u2019i Jehovah: \u201c\u2018Raha azo refesina ny lanitra ambony, ary azo karohina ny fototry ny tany, dia ho azoko lavina koa ny taranak\u2019Israely manontolo, noho izay rehetra nataon\u2019izy ireo\u2019, hoy i Jehovah.\u201d",
        "38": "\u201cHo avy ny andro\u201d, hoy i Jehovah, \u201cizay hanorenana indray ny tan\u00e0na ho an\u2019i Jehovah, manomboka eo amin\u2019ny Tilikambon\u2019i Hananela ka hatrany amin\u2019ny Vavahady An-jorony.",
        "39": "Mbola hohenjanina hatrany amin\u2019ny havoanan\u2019i Gareba ny tady fandrefesana, ary hihodina mandra-pahatonga any Goa.",
        "40": "Ho masina eo anatrehan\u2019i Jehovah ny faritra rehetra misy ny lemaka iva fanariana faty sy lavenona feno menaka, mbamin\u2019ny tanimboly mikitohatohatra rehetra hatrany amin\u2019ny lohasaha falehan-driakan\u2019i Kidrona, ary hatrany amin\u2019ny zoron\u2019ny Vavahadin-tsoavaly, manandrify ny fiposahan\u2019ny masoandro. Tsy hongotana izany, ary tsy horavana intsony mandritra ny fotoana tsy voafetra.\u201d"
    },
    "32": {
        "1": "Tonga tamin\u2019i Jeremia ny tenin\u2019i Jehovah, tamin\u2019ny taona fahafolo nanjakan\u2019i Zedekia mpanjakan\u2019ny Joda, izany hoe tamin\u2019ny taona fahavalo ambin\u2019ny folo nanjakan\u2019i Nebokadrezara.",
        "2": "Teo am-panaovana fahirano an\u2019i Jerosalema ny tafiky ny mpanjakan\u2019i Babylona tamin\u2019izany fotoana izany, fa i Jeremia mpaminany kosa nogadraina tao amin\u2019ny Tokotanin\u2019ny Mpiambina, izay teo amin\u2019ny tranon\u2019ny mpanjakan\u2019ny Joda.",
        "3": "Nogadrain\u2019i Zedekia mpanjakan\u2019ny Joda mantsy izy. Ary hoy i Zedekia taminy: \u201cNahoana ianao no maminany hoe: \u2018Izao no nolazain\u2019i Jehovah: \u201cHatolotro eo an-tanan\u2019ny mpanjakan\u2019i Babylona ity tan\u00e0na ity ka ho azony.",
        "4": "Ary tsy ho afa-mandositra an\u2019ireo Kaldeanina i Zedekia mpanjakan\u2019ny Joda, fa hatolotra eo an-tanan\u2019ny mpanjakan\u2019i Babylona, ka hiresaka mivantana aminy sy hifanatri-maso aminy.\u201d\u2019",
        "5": "\u2018Hoentiny any Babylona i Zedekia, ka hijanona any mandra-pahatongan\u2019ny fotoana hitsinjovako azy\u2019, hoy i Jehovah. \u2018Tsy ho resinareo ny Kaldeanina, na dia hiady aminy foana aza ianareo\u2019?\u201d",
        "6": "Ary hoy i Jeremia: \u201cTonga tamiko ny tenin\u2019i Jehovah hoe:",
        "7": "\u2018Ho avy at\u1ef3 aminao i Hanamela zanak\u2019i Saloma rahalahin-drainao, hiteny hoe: \u201cVidio ho anao ilay sahako ao Anatota, satria ianao no manan-jo hanavotra sy hividy azy.\u201d\u2019\u201d",
        "8": "Taorian\u2019izany, dia tonga tokoa i Hanamela zanaky ny rahalahin-draiko, araka ny tenin\u2019i Jehovah, ka nankao amiko tao amin\u2019ny Tokotanin\u2019ny Mpiambina. Ary hoy izy tamiko: \u201cMba vidio, azafady, ilay sahako ao Anatota, any amin\u2019ny tanin\u2019i Benjamina, fa ianao no manan-jo handova, ary ianao koa no manan-jo hanavotra azy. Vidio ho anao ilay izy.\u201d Dia fantatro fa izay ilay tenin\u2019i Jehovah.",
        "9": "Koa novidiko tamin\u2019i Hanamela zanaky ny rahalahin-draiko ilay saha tao Anatota. Nolanjaiko ny vola homena azy, dia sekely fito sy farantsa volafotsy folo.",
        "10": "Dia nanao taratasy fifanekena sy nanisy tombo-kase an\u2019ilay izy aho, ary naka vavolombelona, ka nandanja ny vola tamin\u2019ny mizana.",
        "11": "Avy eo, dia nalaiko ilay taratasy fifampivarotana, izany hoe ilay nasiana tombo-kase araka ny didy sy ny lal\u00e0na, sy ilay iray navela hisokatra.",
        "12": "Dia nomeko an\u2019i Baroka zanak\u2019i Neria, zanak\u2019i Mahaseia, ilay taratasy fifampivarotana, eny, nomeko azy teo anatrehan\u2019i Hanamela zanaky ny rahalahin-draiko, sy teo anatrehan\u2019ireo vavolombelona nanoratra tao amin\u2019ilay taratasy, ary teo anatrehan\u2019ny Jiosy rehetra nipetraka teo amin\u2019ny Tokotanin\u2019ny Mpiambina.",
        "13": "Dia hoy aho tamin\u2019i Baroka teo anatrehan\u2019ireo:",
        "14": "\u201cIzao no nolazain\u2019i Jehovah Tompon\u2019ny tafika, Andriamanitry ny Israely: \u2018Raiso ireto taratasy fifanekena ireto, dia ilay taratasy fifampivarotana nasiana tombo-kase sy ilay navela hisokatra, ka ataovy ao anaty vilany tany mba haharitra andro maro.\u2019",
        "15": "Fa izao no nolazain\u2019i Jehovah Tompon\u2019ny tafika, Andriamanitry ny Israely: \u2018Mbola hisy trano sy saha ary tanimboaloboka hovidina eto amin\u2019ity tany ity.\u2019\u201d",
        "16": "Rehefa avy nomeko an\u2019i Baroka zanak\u2019i Neria ilay taratasy fifampivarotana, dia nivavaka tamin\u2019i Jehovah aho hoe:",
        "17": "\u201cIndrisy, Jehovah Tompo Fara Tampony \u00f4! Ianao no nanao ny lanitra sy ny tany tamin\u2019ny herinao lehibe sy ny sandrinao nahinjitra. Tsy misy zava-mahagaga tsy vitanao.",
        "18": "Ianao no maneho hatsaram-panahy feno fitiavana amin\u2019olona an\u2019arivony, sy mamaly ny fahadisoan\u2019ny ray ho eo an-tratran\u2019ny zanany mandimby azy. Ianao no tena Andriamanitra, Ilay lehibe sy mahery. Jehovah Tompon\u2019ny tafika no anaranao.",
        "19": "Manana fikasana lehibe ianao, ary maro ny asa vitanao. Mibanjina an\u2019izay rehetra ataon\u2019ny zanak\u2019olombelona ny masonao, mba hamalianao ny tsirairay araka izay ataony sy araka ny vokatry ny asany.",
        "20": "Ianao no nanao famantarana sy fahagagana tany Ejipta mandraka androany. Nanao toy izany koa ianao teto amin\u2019ny Israely sy teo amin\u2019ny olona, mba hampahalaza ny anaranao, toy ny amin\u2019izao andro izao.",
        "21": "Ianao no namoaka ny Israely olonao avy tany Ejipta, tamin\u2019ny alalan\u2019ny famantarana sy fahagagana sy tanana mahery sy sandry nahinjitra, ary tamin-javatra tena nampahatahotra.",
        "22": "\u201cTat\u1ef3 aoriana, dia nomenao azy ireo ity tany ity. Efa nianiana tamin\u2019ny razany mantsy ianao fa hanome azy tany tondra-dronono sy tantely.",
        "23": "Dia niditra teto amin\u2019ity tany ity izy ireo ka naka azy. Tsy nankat\u00f2 ny teninao anefa izy ireo sady tsy nanaraka ny lal\u00e0nao. Tsy nanao izay rehetra nandidianao koa izy ireo, ka nataonao nihatra taminy izao loza rehetra izao.",
        "24": "Nanorina tovon-tany * hanaovana fahirano ny tan\u00e0na ny fahavalo mba hamaboana azy. Hatolotra eo an-tanan\u2019ireo Kaldeanina miady aminy ny tan\u00e0na, noho ny loza ateraky ny sabatra sy ny mosary ary ny areti-mandringana. Koa tanteraka tokoa izay nolazainao, ary hitanao mihitsy izany.",
        "25": "Izao anefa no teninao tamiko, ry Jehovah Tompo Fara Tampony \u00f4: \u2018Vidio ho anao ilay saha ary aloavy ny vola, ka mak\u00e0 vavolombelona.\u2019 Hatolotra eo an-tanan\u2019ny Kaldeanina anefa ange ity tan\u00e0na ity e!\u201d",
        "26": "Dia tonga tamin\u2019i Jeremia ny tenin\u2019i Jehovah hoe:",
        "27": "\u201cIzaho no Jehovah Andriamanitry ny nofo rehetra. Misy zava-mahagaga tsy vitako ve?",
        "28": "Koa izao no nolazain\u2019i Jehovah: \u2018Hatolotro eo an-tanan\u2019ny Kaldeanina sy eo an-tanan\u2019i Nebokadrezara mpanjakan\u2019i Babylona ity tan\u00e0na ity, ka ho azony.",
        "29": "Hiditra ato amin\u2019ity tan\u00e0na ity ny Kaldeanina mpanafika azy, ka handrehitra sy handoro azy. Hodorany koa ny trano izay nanolorana fanatitra teny an-tampony, izany hoe nanolorana setroka ho sorona ho an\u2019i Bala, sady nandrarahana fanatitra zava-pisotro ho an\u2019andriamani-kafa mba hampahatezitra ahy.\u2019",
        "30": "\u201c\u2018Fa nanao izay ratsy teo imasoko efa hatramin\u2019ny fahazazany ny taranak\u2019Israely sy ny taranak\u2019i Joda. Ary mbola mampahatezitra ahy amin\u2019ny asan\u2019ny tanany ihany ny taranak\u2019i Israely\u2019, hoy i Jehovah.",
        "31": "\u2018Tsy nanao afa-tsy ny nampahatezitra sy nampahavinitra ahy ity tan\u00e0na ity, hatramin\u2019ny andro nanorenana azy ka hatramin\u2019izao. Koa hesoriko tsy ho eo anatrehako izy,",
        "32": "noho ny ratsy rehetra nataon\u2019ny taranak\u2019Israely sy ny taranak\u2019i Joda mba hampahatezitra ahy. Nanao izany ratsy rehetra izany mantsy izy ireo sy ny mpanjakany sy ny andrianany sy ny mpisorony sy ny mpaminaniny sy ny olon\u2019i Joda ary ny mponin\u2019i Jerosalema.",
        "33": "Nomeny lamosina foana aho, fa tsy natrehiny. Tsy nisy nihaino na nandray anatra izy ireo, na dia nampianatra azy aza aho, ary nifoha maraina mihitsy mba hampianatra azy.",
        "34": "Nataony tao amin\u2019ilay trano niantsoana ny anarako ireo zava-maharikoriko notompoiny, mba handotoana ny tranoko.",
        "35": "Nanorina an\u2019ireo toerana avo ho an\u2019i Bala, ao amin\u2019ny lohasahan\u2019ny taranak\u2019i Hinoma, koa izy ireo mba handoroana * ny zanany lahy sy ny zanany vavy ao anaty afo, ho an\u2019i Moleka. Tsy nandidy azy hanao izany anefa aho ary tsy tao an-tsaiko * akory aza ny hanao izany zava-maharikoriko izany. Nanao izany izy ireo mba hahatonga ny Joda hanota.\u2019",
        "36": "\u201cKoa izao no nolazain\u2019i Jehovah Andriamanitry ny Israely momba ity tan\u00e0na ity, izay nolazainareo hoe hatolotra eo an-tanan\u2019ny mpanjakan\u2019i Babylona, ka ho tratran\u2019ny sabatra sy ny mosary ary ny areti-mandringana:",
        "37": "\u2018Hangoniko avy any amin\u2019ny tany rehetra nanaparitahako azy izy ireo. Tezitra sy vinitra ary nisafoaka tokoa aho rehefa nanaparitaka azy. Hampodiko eto amin\u2019ity toerana ity ihany anefa izy ireo, ka hataoko monina tsy manana ahiahy.",
        "38": "Dia ho oloko izy ireo, ary izaho ho Andriamaniny.",
        "39": "Fo iray no homeko azy ireo, ary lalana iray no hasaiko harahiny, mba hatahorany ahy foana. Amin\u2019izay dia hahita soa izy sy ny zanany mandimby azy.",
        "40": "Hanao fifanekena mandritra ny fotoana tsy voafetra amin\u2019izy ireo aho, ka tsy handao azy mba hanasoavako azy. Dia hataoko ao am-pony ny fahatahorana ahy mba tsy hialany amiko.",
        "41": "Hahafaly ahy ny hanasoa azy, ka hamboleko marina tokoa eto amin\u2019ity tany ity izy ireo, ary hataoko amin\u2019ny foko manontolo sy ny heriko * manontolo izany.\u2019\u201d",
        "42": "\u201cFa izao no nolazain\u2019i Jehovah: \u2018Sahala amin\u2019ny nitondrako izao loza lehibe rehetra izao tamin\u2019ity vahoaka ity no hanatanterahako amin\u2019izy ireo ny zava-tsoa rehetra nolazaiko momba azy.",
        "43": "Hisy hividy saha tokoa eto amin\u2019ity tany ity, na dia hilaza momba azy ity aza ianareo hoe: \u201cTany lao tsy misy olona na biby fiompy ity, sady efa natolotra teo an-tanan\u2019ny Kaldeanina.\u201d\u2019",
        "44": "\u201c\u2018Hividy saha amin\u2019ny volany ny olona, ary hanao taratasy fifanekena, izay hasiany tombo-kase sy hakany vavolombelona, eo amin\u2019ny tanin\u2019i Benjamina sy eo amin\u2019ny manodidina an\u2019i Jerosalema sy ao amin\u2019ny tan\u00e0nan\u2019i Joda sy ny tan\u00e0na eny amin\u2019ny faritra be tendrombohitra sy ny tan\u00e0na eny amin\u2019ny faritra iva ary ny tan\u00e0na any atsimo. Hampodiko mantsy ireo babo\u2019, hoy i Jehovah.\u201d"
    },
    "33": {
        "1": "Raha mbola nohidiana tao amin\u2019ny Tokotanin\u2019ny Mpiambina i Jeremia, dia tonga taminy fanindroany ny tenin\u2019i Jehovah hoe:",
        "2": "\u201cIzao no nolazain\u2019i Jehovah, ilay Mpanao ny tany, dia i Jehovah ilay Mpamolavola azy io mba ho mafy orina, eny, ilay antsoina hoe Jehovah:",
        "3": "\u2018Antsoy aho dia hamaly anao, ka hilaza aminao avy hatrany zavatra lehibe sy tsy takatry ny saina, izay mbola tsy fantatrao.\u2019\u201d",
        "4": "\u201cFa izao no nolazain\u2019i Jehovah Andriamanitry ny Israely momba ireo trano ato amin\u2019ity tan\u00e0na ity, sy momba ny tranon\u2019ireo mpanjakan\u2019ny Joda, izay horavana satria nanorina tovon-tany * ny fahavalo hanaovana fahirano azy sady nampiasa sabatra,",
        "5": "eny, izao no nolazainy momba ireo tonga hiady amin\u2019ny Kaldeanina, ka hahatonga an\u2019ireo trano ireo ho feno fatin\u2019ny olona, izay novonoiko tamin-katezerana sy tamim-pahavinirana, sady nanafenako ny tavako tsy hijery an\u2019ity tan\u00e0na ity, noho ny faharatsiana rehetra vitan\u2019izy ireo:",
        "6": "\u2018Hampody ny fahasalamany sy hanasitrana azy aho. Hanasitrana azy ireo tokoa aho ary haharihariko aminy fa hisy fiadanam-be sy fahamarinana.",
        "7": "Hampodiko avy any amin\u2019ny fahababoana ny olon\u2019i Joda sy Israely. Ary hanorina azy ho toy ny tamin\u2019ny voalohany aho.",
        "8": "Hodioviko izy ireo ho afaka amin\u2019ny fahadisoana rehetra nanotany tamiko. Ary havelako daholo izay fahadisoana nanotany tamiko sy nandikany ny lal\u00e0ko.",
        "9": "Ho anarana mahafaly ahy izy, ary ho fiderana sy hatsaran-tarehy any amin\u2019ny firenena rehetra eny ambonin\u2019ny tany. Handre ny soa rehetra hataoko aminy mantsy ireny firenena ireny. Koa hihorohoro sy hitebiteby ireny, rehefa handre izany soa rehetra hataoko aminy izany sy ny fiadanam-be homeko azy.\u2019\u201d",
        "10": "\u201cIzao no nolazain\u2019i Jehovah: \u2018Eto amin\u2019ity toerana lazainareo hoe lao tsy misy olona na biby fiompy ity, ary ao amin\u2019ireo tan\u00e0nan\u2019i Joda sy ny lalamben\u2019i Jerosalema izay lao tsy misy olona na mponina na biby fiompy, dia mbola handrenesana",
        "11": "ny feon\u2019olona mifaly sy miravoravo, ny feon\u2019ny mpampakatra sy ny ampakarina, ary ny feon\u2019ireo manao hoe: \u201cDerao i Jehovah Tompon\u2019ny tafika fa tsara i Jehovah, fa mandrakizay ny hatsaram-panahiny feno fitiavana!\u201d\u2019 \u201c\u2018Hitondra fanati-pisaorana ao an-tranon\u2019i Jehovah izy ireo, satria hampodiko avy any amin\u2019ny fahababoana ny mponin\u2019ity tany ity, ka ho toy ny taloha\u2019, hoy i Jehovah.\u201d",
        "12": "\u201cIzao no nolazain\u2019i Jehovah Tompon\u2019ny tafika: \u2018Mbola hisy kijana hahafahan\u2019ireo mpiandry ondry hampandry ny andian\u2019ondriny, eto amin\u2019ity toerana lao tsy misy olona na biby fiompy ity sy ao amin\u2019ireo tan\u00e0nany rehetra.\u2019",
        "13": "\u201c\u2018Mbola hisy andian\u2019ondry handalo eo ambany tanan\u2019ny mpanisa azy, ao amin\u2019ireo tan\u00e0na eny amin\u2019ny faritra be tendrombohitra sy ny tan\u00e0na eny amin\u2019ny faritra iva sy ny tan\u00e0na any atsimo sy ao amin\u2019ny tanin\u2019i Benjamina sy eo amin\u2019ny manodidina an\u2019i Jerosalema ary ao amin\u2019ny tan\u00e0nan\u2019i Joda\u2019, hoy i Jehovah.\u201d",
        "14": "\u201c\u2018Ho avy ny andro\u2019, hoy i Jehovah, \u2018izay hanatanterahako ny fampanantenako momba ny taranak\u2019Israely sy ny taranak\u2019i Joda.",
        "15": "Hampipoitra tsimoka marina ho an\u2019i Davida aho, amin\u2019izany andro sy fotoana izany. Ary hanao ny rariny sy ny hitsiny eo amin\u2019ilay tany tokoa izy.",
        "16": "Hovonjena ny Joda amin\u2019izany andro izany, ary honina tsy hanana ahiahy i Jerosalema, ka izao no hiantsoana azy: Jehovah no Fahamarinantsika.\u2019\u201d",
        "17": "\u201cFa izao no nolazain\u2019i Jehovah: \u2018Hisy olona avy amin\u2019ny taranak\u2019i Davida foana hipetraka eo amin\u2019ny seza fiandrianan\u2019ny taranak\u2019Israely.",
        "18": "Hisy olona avy amin\u2019ny taranaky ny Levita mpisorona foana koa ho eo anatrehako, mba hanolotra fanatitra dorana manontolo sy handoro fanatitra varimbazaha mba hidona-tsetroka ary hanao sorona tsy tapaka.\u2019\u201d",
        "19": "Mbola tonga tamin\u2019i Jeremia ihany ny tenin\u2019i Jehovah hoe:",
        "20": "\u201cIzao no nolazain\u2019i Jehovah: \u2018Raha vitanareo ny manafoana ny fifanekena nifanaovako tamin\u2019ny andro sy ny fifanekena nifanaovako tamin\u2019ny alina, mba tsy hisy amin\u2019ny fotoanany ny andro sy ny alina,",
        "21": "dia ho azo foanana koa ny fifanekena nataoko tamin\u2019i Davida mpanompoko, ka tsy hanana zanakalahy ho mpanjaka hipetraka eo amin\u2019ny seza fiandrianany izy, ary ho azo foanana koa ny fifanekena nataoko tamin\u2019ny Levita mpisorona mpanompoko.",
        "22": "Hataoko maro be ny taranak\u2019i Davida mpanompoko sy ny Levita manompo ahy, ka ho maro sahala amin\u2019ireo zavatra eny amin\u2019ny lanitra izay tsy hita isa, sy ho toy ny fasika any an-dranomasina izay tsy voafatra.\u2019\u201d",
        "23": "Mbola tonga tamin\u2019i Jeremia ihany ny tenin\u2019i Jehovah hoe:",
        "24": "\u201cTsy efa renao ve ny tenin\u2019ity vahoaka ity hoe: \u2018Holavin\u2019i Jehovah ireo fianakaviana roa efa nofidiny\u2019? Tsy hajain\u2019ny fahavalo ny oloko, ka tsy heveriny ho firenena intsony.",
        "25": "\u201cIzao no nolazain\u2019i Jehovah: \u2018Toy ny nanaovako fifanekena tamin\u2019ny andro sy ny alina, ary nanaovako lal\u00e0na mifehy ny lanitra sy ny tany,",
        "26": "no tsy handavako ny taranak\u2019i Jakoba sy ny taranak\u2019i Davida mpanompoko, ka hoe tsy hifidy olona avy amin\u2019ny taranany aho mba ho mpanjaka eo amin\u2019ny taranak\u2019i Abrahama sy Isaka ary Jakoba. Fa hangoniko ireo babo ka hiantrako.\u2019\u201d"
    },
    "34": {
        "1": "Izao no tenin\u2019i Jehovah tonga tamin\u2019i Jeremia, raha mbola niady tamin\u2019i Jerosalema sy ny tan\u00e0nany rehetra i Nebokadrezara mpanjakan\u2019i Babylona sy ny tafiny manontolo sy ny fanjakana rehetra teto an-tany, eny, ireo fanjakana teo ambany fahefany, mbamin\u2019ny firenena rehetra:",
        "2": "\u201cIzao no nolazain\u2019i Jehovah Andriamanitry ny Israely: \u2018Mandehana lazao amin\u2019i Zedekia mpanjakan\u2019ny Joda, eny, lazao aminy hoe: \u201cIzao no nolazain\u2019i Jehovah: \u2018Hatolotro eo an-tanan\u2019ny mpanjakan\u2019i Babylona ity tan\u00e0na ity, ka hodorany.",
        "3": "Ary tsy ho afa-mandositra azy ianao, satria tsy maintsy ho tratra ka hatolotra eo an-tanany. Hifanatri-maso amin\u2019ny mpanjakan\u2019i Babylona ianao, ary izy hiresaka mivantana aminao. Dia ho any Babylona ianao.\u2019",
        "4": "Henoy anefa ny tenin\u2019i Jehovah, ry Zedekia mpanjakan\u2019ny Joda \u00f4: \u2018Izao no nolazain\u2019i Jehovah momba anao: \u201cTsy ho fatin-tsabatra ianao,",
        "5": "fa ho faty amim-piadanana kosa. Handoroana zava-manitra ianao, toy ny natao tamin\u2019ny razanao, dia ireo mpanjaka talohanao. Hitomany anao ny olona sady hilaza hoe: \u2018Indrisy, ry tompoko \u00f4!\u2019, fa \u2018izaho no efa nanambara izany teny izany\u2019, hoy i Jehovah.\u201d\u2019\u201d\u2019\u201d",
        "6": "Dia nolazain\u2019i Jeremia mpaminany tamin\u2019i Zedekia mpanjakan\u2019ny Joda izany teny rehetra izany, teto Jerosalema.",
        "7": "Tamin\u2019izay ny tafiky ny mpanjakan\u2019i Babylona dia niady tamin\u2019i Jerosalema sy ny sisa rehetra tamin\u2019ireo tan\u00e0nan\u2019i Joda sy tamin\u2019i Lakisy sy Azeka, satria ireo roa ireo sisa no tan\u00e0na voaro mafy mbola tsy resy, tamin\u2019ireo tan\u00e0nan\u2019i Joda.",
        "8": "Dia tonga tamin\u2019i Jeremia ny tenin\u2019i Jehovah, rehefa avy nanao fifanekena tamin\u2019ny olona rehetra teto Jerosalema i Zedekia Mpanjaka. Araka ny nifanekena, dia nanao antso avo tamin\u2019izy ireo i Zedekia fa hafahana ny mpanompo,",
        "9": "ka tokony samy handefa ny mpanompony avy izy ireo, mba ho olona afaka ireny, na Hebreo lahy na Hebreo vavy. Amin\u2019izay dia tsy hampanompo Jiosy izy ireo, satria rahalahiny ihany ireny.",
        "10": "Koa nankat\u00f2 izany ny andriana rehetra sy ny olona rehetra izay nanaiky an\u2019ilay fifanekena hoe samy handefa ny mpanompolahiny sy ny mpanompovaviny ho olona afaka izy ireo, ka tsy hampanompo azy intsony. Nankat\u00f2 izy ireo ka nalefany ireny.",
        "11": "Niova hevitra anefa izy ireo taorian\u2019izay, ka naveriny indray ny mpanompolahiny sy ny mpanompovaviny izay efa nalefany. Nataony mpanompolahiny sy mpanompovaviny indray ireny.",
        "12": "Koa tonga tamin\u2019i Jeremia ny tenin\u2019i Jehovah avy tamin\u2019i Jehovah, nanao hoe:",
        "13": "\u201cIzao no nolazain\u2019i Jehovah Andriamanitry ny Israely: \u2018Izaho mihitsy no nanao fifanekena tamin\u2019ny razanareo tamin\u2019ny andro nitondrako azy nivoaka avy tany Ejipta, avy tao amin\u2019ny tranon\u2019ny mpanompo, ka nilaza hoe:",
        "14": "\u201cRehefa tapitra ny fito taona, dia aoka ianareo samy handefa ny Hebreo rahalahinareo izay namidy taminareo ka efa nanompo anareo enin-taona. Avelao handeha izy mba ho olona afaka.\u201d Tsy nihaino ahy anefa ny razanareo, sady tsy nanongilan-tsofina.",
        "15": "Ianareo kosa ankehitriny niverina tamiko ka manao izay mahitsy eo imasoko, satria samy nanambara tamin\u2019ny namanareo avy fa hafahana ny mpanompo. Ary nanao fifanekena teo anatrehako tao amin\u2019ny trano iantsoana ny anarako ianareo.",
        "16": "Miova hevitra anefa ianareo avy eo, ary manazimbazimba ny anarako ka samy mamerina ny mpanompolahinareo sy ny mpanompovavinareo. Nalefanareo handeha araka izay tiany izy ireny ka lasa olona afaka, nefa dia ataonareo mpanompolahy sy mpanompovavy indray.\u2019",
        "17": "\u201cKoa izao no nolazain\u2019i Jehovah: \u2018Tsy nankat\u00f2 ahy ianareo, satria tsy nanao antso avo tamin\u2019ny rahalahinareo sy ny namanareo intsony hoe tokony hafahana ny mpanompo. Koa izao kosa no fahafahana ataoko antso avo aminareo: Ho fatin\u2019ny sabatra sy ny areti-mandringana ary ny mosary ianareo\u2019, hoy i Jehovah. \u2018Ary hataoko mangovitra mihitsy ny fanjakana rehetra eto an-tany mahita an\u2019izay hanjo anareo.",
        "18": "Hatolotro eo an-tanan\u2019ny fahavalony ireo olona nivadika tamin\u2019ilay fifanekena nataoko, dia ireo tsy nanatanteraka izay voalazan\u2019ilay fifanekena nataony teo anatrehako, rehefa nozarainy roa ny zanak\u2019omby, ka nandalo teo anelanelan\u2019izany izy ireo.",
        "19": "Ny andrianan\u2019i Joda sy ny andrianan\u2019i Jerosalema sy ny tandapa sy ny mpisorona ary ny vahoaka manontolo no nandalo teo anelanelan\u2019ireo tapany roa tamin\u2019ilay zanak\u2019omby.",
        "20": "Eny, hatolotro eo an-tanan\u2019ny fahavalony sy eo an-tanan\u2019ireo mifofo ny ainy izy ireo. Ary ho sakafon\u2019ny voro-manidina sy ny bibidia ny fatiny.",
        "21": "Ary i Zedekia mpanjakan\u2019ny Joda sy ny andrianany dia hatolotro eo an-tanan\u2019ny fahavalony sy eo an-tanan\u2019ireo mifofo ny ainy ary eo am-pelatanan\u2019ny tafiky ny mpanjakan\u2019i Babylona, izay niala teo aminareo ka tsy nanafika anareo indray.\u2019",
        "22": "\u201c\u2018Izaho no mandidy\u2019, hoy i Jehovah, \u2018ka haveriko eto amin\u2019ity tan\u00e0na ity tokoa ny Kaldeanina. Dia hanafika an\u2019ity tan\u00e0na ity izy ireo, ka hamabo sy handoro azy. Hataoko lao tsy misy mponina ireo tan\u00e0nan\u2019i Joda.\u2019\u201d"
    },
    "35": {
        "1": "Izao no tenin\u2019i Jehovah tonga tamin\u2019i Jeremia, tamin\u2019ny andron\u2019i Joiakima zanak\u2019i Josia, mpanjakan\u2019ny Joda:",
        "2": "\u201cMankanesa any amin\u2019ny taranak\u2019i Rekaba, ka iresaho izy ireo ary ento ao an-tranon\u2019i Jehovah, ao amin\u2019ny iray amin\u2019ireo efitra fisakafoana. Dia omeo divay izy ireo hosotroiny.\u201d",
        "3": "Koa nalaiko i Jazania zanak\u2019i Jeremia, zanak\u2019i Habazinia, mbamin\u2019ny rahalahiny sy ny zanany rehetra, ary ny fianakaviamben\u2019ny Rekabita manontolo,",
        "4": "ka nentiko tao an-tranon\u2019i Jehovah, tao amin\u2019ny efitra fisakafoan\u2019ny taranak\u2019i Hanana zanak\u2019i Jigdalia, lehilahin\u2019Andriamanitra. Teo akaikin\u2019ny efitra fisakafoan\u2019ireo andriana, izay tao ambonin\u2019ny efitra fisakafoan\u2019i Mahaseia zanak\u2019i Saloma, mpiandry varavarana, no nisy an\u2019ilay efitra.",
        "5": "Dia narosoko teo anoloan\u2019ny taranak\u2019i Rekaba ny kaopy feno divay mbamin\u2019ny kaopy hafa, ka hoy aho: \u201cMisotroa divay!\u201d",
        "6": "Hoy anefa izy ireo: \u201cTsy hisotro divay izahay, satria i Jonadaba zanak\u2019i Rekaba razambenay no efa nandidy anay hoe: \u2018Aza misy misotro divay ianareo na ny taranakareo, mandritra ny fotoana tsy voafetra.",
        "7": "Aza manao trano, na mamafy voa, na manao tanimboaloboka, ary aoka tsy hisy aminareo hanana izany. Fa tranolay kosa no hipetrahanareo mandritra ny androm-piainanareo, mba ho velona andro maro eo amin\u2019ilay tany ivahinianareo ianareo.\u2019",
        "8": "Koa ankatoavinay foana izay rehetra nandidian\u2019i Jonadaba zanak\u2019i Rekaba razambenay, ka tsy misotro divay izahay, na ny vadinay, na ny zanakay lahy na ny zanakay vavy, mandritra ny androm-piainanay.",
        "9": "Tsy manao trano hipetrahanay koa izahay, ary tsy manana tanimboaloboka na saha na voa afafy.",
        "10": "Mipetraka an-tranolay foana izahay, ary ankatoavinay sy arahinay daholo izay rehetra nandidian\u2019i Jonadaba razambenay.",
        "11": "Fa rehefa niakatra i Nebokadrezara mpanjakan\u2019i Babylona mba hanafika an\u2019ilay tany, dia hoy izahay: \u2018Andao hiditra ao Jerosalema ka honina ao. Manafika mantsy ny tafiky ny Kaldeanina sy ny tafiky ny Syrianina!\u2019\u201d",
        "12": "Ary tonga tamin\u2019i Jeremia ny tenin\u2019i Jehovah hoe:",
        "13": "\u201cIzao no nolazain\u2019i Jehovah Tompon\u2019ny tafika, Andriamanitry ny Israely: \u2018Mandehana lazao amin\u2019ny olon\u2019i Joda sy ny mponin\u2019i Jerosalema hoe: \u201cTsy efa nampirisihina foana hankat\u00f2 ny teniko ve ianareo?\u201d, hoy i Jehovah.",
        "14": "\u201cNandidy ny taranany i Jonadaba zanak\u2019i Rekaba mba tsy hisotro divay, ary narahin\u2019izy ireo izany ka tsy nisotro divay mihitsy izy ireo mandraka androany, satria nankatoaviny ilay didin\u2019ny razambeny. Izaho koa anefa niteny taminareo, ka nifoha maraina mba hiteny taminareo, nefa tsy nankatoavinareo.",
        "15": "Nirahiko tany aminareo foana ny mpaminany mpanompoko rehetra. Nifoha maraina aho ka naniraka an\u2019ireny hiteny hoe: \u2018Samia re miala amin\u2019ny lalan-dratsinareo ianareo e, ka ahitsio ny fanaonareo, ary aza manaraka andriamani-kafa mba hanompo an\u2019ireny. Ary aoka ianareo honina foana eo amin\u2019ilay tany nomeko anareo sy ny razanareo.\u2019 Tsy nanongilan-tsofina nihaino ahy anefa ianareo.",
        "16": "Ny taranak\u2019i Jonadaba zanak\u2019i Rekaba anefa nankat\u00f2 ny didin\u2019ny razambeny, fa ity vahoaka ity kosa tsy mba mihaino ahy.\u201d\u2019\u201d",
        "17": "\u201cKoa izao no nolazain\u2019i Jehovah Andriamanitry ny tafika, Andriamanitry ny Israely: \u2018Hataoko amin\u2019ny Joda sy ny mponina rehetra eto Jerosalema ny loza rehetra nolazaiko hamelezana azy, satria efa niteny azy ireo aho nefa tsy nihaino izy ireo, ary niantso azy foana aho nefa tsy namaly izy ireo.\u2019\u201d",
        "18": "Ary hoy i Jeremia tamin\u2019ny fianakaviamben\u2019ny Rekabita: \u201cIzao no nolazain\u2019i Jehovah Tompon\u2019ny tafika, Andriamanitry ny Israely: \u2018Satria nankatoavinareo ny didin\u2019i Jonadaba razambenareo, ka notandremanareo sy narahinareo foana izay rehetra nandidiany anareo,",
        "19": "dia izao no nolazain\u2019i Jehovah Tompon\u2019ny tafika, Andriamanitry ny Israely: \u201cHisy olona avy amin\u2019ny taranak\u2019i Jonadaba zanak\u2019i Rekaba foana hitsangana eo anatrehako mandrakariva.\u201d\u2019\u201d"
    },
    "36": {
        "1": "Tamin\u2019ny taona fahefatra nanjakan\u2019i Joiakima zanak\u2019i Josia, mpanjakan\u2019ny Joda, no tonga tamin\u2019i Jeremia avy tamin\u2019i Jehovah izao teny izao:",
        "2": "\u201cMak\u00e0 horonam-boky, ka soraty ao ny teny rehetra nolazaiko taminao, dia ny teny nanamelohako ny Israely sy ny Joda ary ny firenena rehetra, nanomboka tamin\u2019ny andro nitenenako taminao, izany hoe tamin\u2019ny andron\u2019i Josia, ka mandraka androany.",
        "3": "Angamba hohenoin\u2019ny taranak\u2019i Joda ihany ny loza rehetra eritreretiko hatao aminy. Amin\u2019izay dia hiala amin\u2019ny lalan-dratsiny ny tsirairay, ka havelako ny fahadisoany sy ny fahotany.\u201d",
        "4": "Dia nantsoin\u2019i Jeremia i Baroka zanak\u2019i Neria mba hanoratra ny teny rehetra nolazain\u2019i Jehovah taminy, ka i Jeremia no nanonona ny teny hosoratan\u2019i Baroka tao amin\u2019ilay horonam-boky.",
        "5": "Ary hoy i Jeremia tamin\u2019i Baroka: \u201cTsy afaka mankany an-tranon\u2019i Jehovah aho, fa voahidy at\u1ef3.",
        "6": "Fa ianao kosa mankanesa ao an-tranon\u2019i Jehovah amin\u2019ny andro fifadian-kanina, ka vakio mafy amin\u2019ny olona ao ny tenin\u2019i Jehovah, izay notononiko hosoratanao tao amin\u2019ilay horonam-boky. Vakio mafy amin\u2019ny olona rehetra, izay tonga avy any amin\u2019ireo tan\u00e0nan\u2019i Joda, koa izany.",
        "7": "Angamba ho ren\u2019i Jehovah ny fitalahoan\u2019izy ireo famindram-po, ary samy hiala amin\u2019ny lalan-dratsiny avy izy ireo. Nilaza mantsy i Jehovah fa tezitra be sy vinitra mafy amin\u2019ity vahoaka ity izy.\u201d",
        "8": "Nanao izay rehetra nandidian\u2019i Jeremia mpaminany i Baroka zanak\u2019i Neria, ka novakiny mafy tao an-tranon\u2019i Jehovah ny tenin\u2019i Jehovah tao amin\u2019ilay boky.",
        "9": "Tamin\u2019ny volana fahasivy, tamin\u2019ny taona fahadimy nanjakan\u2019i Joiakima zanak\u2019i Josia, mpanjakan\u2019ny Joda, dia nanao antso avo ny olona rehetra teto Jerosalema fa hifady hanina eo anatrehan\u2019i Jehovah, ary tsy izy ireo ihany fa ny olona rehetra avy any amin\u2019ny tan\u00e0nan\u2019i Joda, izay tonga teto Jerosalema koa.",
        "10": "Dia novakin\u2019i Baroka tamin\u2019ny olona rehetra ny tenin\u2019i Jeremia tao amin\u2019ilay boky. Novakiny mafy tao an-tranon\u2019i Jehovah izany, tao amin\u2019ny efitra fisakafoan\u2019i Gemaria zanak\u2019i Safana mpanao dika soratra, tao amin\u2019ny tokotany ambony, teo amin\u2019ny fidirana amin\u2019ilay vavahady vaovao tamin\u2019ny tranon\u2019i Jehovah.",
        "11": "Ren\u2019i Mikaia zanak\u2019i Gemaria, zanak\u2019i Safana, ny tenin\u2019i Jehovah rehetra tao amin\u2019ilay boky.",
        "12": "Koa nidina nankao an-tranon\u2019ny mpanjaka izy, tao amin\u2019ny efitra fisakafoan\u2019ny mpitan-tsoratra, ary hitany nipetraka tao daholo ny andriana rehetra, dia i Elisama mpitan-tsoratra, Delaia zanak\u2019i Semaia, Elnatana zanak\u2019i Akbora, Gemaria zanak\u2019i Safana, Zedekia zanak\u2019i Hanania, ary ny andriana hafa rehetra.",
        "13": "Dia nolazain\u2019i Mikaia tamin\u2019izy ireo ny teny rehetra reny novakin\u2019i Baroka avy tao amin\u2019ilay boky, izany hoe ny teny novakiny tamin\u2019ny olona.",
        "14": "Koa nirahin\u2019ny andriana rehetra ho any amin\u2019i Baroka i Jehody zanak\u2019i Netania, zanak\u2019i Selemia, zanak\u2019i Kosy, mba hilaza hoe: \u201cAlaivo ilay horonam-boky novakinao mafy tamin\u2019ny olona, ka ento at\u1ef3.\u201d Dia nalain\u2019i Baroka zanak\u2019i Neria ilay horonam-boky, ka nentiny tany amin\u2019izy ireo.",
        "15": "Ary hoy izy ireo tamin\u2019i Baroka: \u201cMipetraha, azafady, ary vakio mafy ilay izy ho renay.\u201d Dia novakiny mafy tamin\u2019ireo ilay izy.",
        "16": "Raha vao ren\u2019izy ireo izany teny rehetra izany, dia nifampijerijery izy ireo sady natahotra, ka nilaza tamin\u2019i Baroka hoe: \u201cTsy maintsy lazainay amin\u2019ny mpanjaka izany teny rehetra izany.\u201d",
        "17": "Ary nanontany an\u2019i Baroka izy ireo hoe: \u201cMba lazao aminay, azafady, hoe ahoana sy ahoana no nanoratanao an\u2019izany teny rehetra notononiny izany?\u201d",
        "18": "Dia hoy i Baroka: \u201cIzy no nanonona tamiko izany teny rehetra izany, ary izaho kosa nanoratra izany tamin\u2019ny ranomainty, tao amin\u2019io boky io.\u201d",
        "19": "Koa hoy ireo andriana tamin\u2019i Baroka: \u201cMandehana miafina ianareo sy Jeremia, ary aza atao misy mahalala mihitsy izay misy anareo.\u201d",
        "20": "Dia nankany amin\u2019ny mpanjaka tao an-tokotany ireo andriana, fa ilay horonam-boky kosa navelany tao amin\u2019ny efitra fisakafoan\u2019i Elisama mpitan-tsoratra. Ary nolazain\u2019izy ireo tamin\u2019ny mpanjaka ny teny rehetra.",
        "21": "Koa nirahin\u2019ny mpanjaka i Jehody mba haka an\u2019ilay horonam-boky. Dia nalain\u2019i Jehody tao amin\u2019ny efitra fisakafoan\u2019i Elisama mpitan-tsoratra ilay izy, ka novakiny mafy tamin\u2019ny mpanjaka sy ny andriana rehetra nitsangana teo akaikin\u2019ny mpanjaka.",
        "22": "Volana fahasivy tamin\u2019izay, ka nipetraka tao amin\u2019ny trano ririnina ny mpanjaka, ary nisy fatana nirehitra teo anoloany.",
        "23": "Raha vao nahavaky tsanganan-tsoratra telo na efatra i Jehody, dia notapahin\u2019ny mpanjaka tamin\u2019ny antsin\u2019ny mpitan-tsoratra ilay izy, ka natsipiny tao anaty afo tao am-patana. Koa nodorany tao am-patana daholo ilay horonam-boky tamin\u2019ny farany.",
        "24": "Tsy mba natahotra anefa ny mpanjaka sy ny mpanompony rehetra, rehefa nandre izany teny rehetra izany. Tsy nandrovitra ny akanjony koa izy ireo.",
        "25": "Na dia niangavian\u2019i Elnatana sy Delaia ary Gemaria aza ny mpanjaka mba tsy handoro an\u2019ilay horonam-boky, dia tsy nohenoiny ireo.",
        "26": "Ary nomen\u2019ny mpanjaka baiko i Jeramela zanaky ny mpanjaka sy Seraia zanak\u2019i Azriela ary Selemia zanak\u2019i Abdela, mba hisambotra an\u2019i Baroka mpitan-tsoratra sy Jeremia mpaminany. Nafenin\u2019i Jehovah anefa izy roa lahy.",
        "27": "Rehefa avy nodoran\u2019ny mpanjaka ilay horonam-boky nosoratan\u2019i Baroka, izay nisy ny teny notononin\u2019i Jeremia, dia tonga tamin\u2019i Jeremia indray ny tenin\u2019i Jehovah hoe:",
        "28": "\u201cMak\u00e0 indray horonam-boky hafa, ary soraty ao daholo ny teny tao amin\u2019ilay horonam-boky voalohany, izay nodoran\u2019i Joiakima mpanjakan\u2019ny Joda.",
        "29": "Ary izao no teny hanamelohanao an\u2019i Joiakima mpanjakan\u2019ny Joda: \u2018Izao no nolazain\u2019i Jehovah: \u201cEfa nodoranao ilay horonam-boky teo, ary hoy ianao: \u2018Nahoana ianao no nanoratra tao amin\u2019iny hoe: \u201cTsy maintsy ho avy handrava an\u2019ity tany ity ny mpanjakan\u2019i Babylona, ka haringany daholo na olona na biby\u201d?\u2019",
        "30": "Koa izao no nolazain\u2019i Jehovah ho fanamelohana an\u2019i Joiakima mpanjakan\u2019ny Joda: \u2018Tsy hisy amin\u2019ny taranany hipetraka eo amin\u2019ny seza fiandrianan\u2019i Davida, ary ny fatiny hatsipy ho main\u2019ny hainandro amin\u2019ny antoandro ary hirotsahan\u2019ny fanala amin\u2019ny alina.",
        "31": "Hataoko ampamoaka noho ny fahadisoany izy sy ny taranany ary ny mpanompony. Ary hataoko tonga amin\u2019izy ireo sy amin\u2019ny mponin\u2019i Jerosalema ary amin\u2019ny olon\u2019i Joda, ny loza rehetra nolazaiko hamelezana azy nefa tsy nohenoiny.\u2019\u201d\u2019\u201d",
        "32": "Dia naka horonam-boky hafa i Jeremia, ka natolony an\u2019i Baroka mpitan-tsoratra, zanak\u2019i Neria. Koa nosoratan\u2019i Baroka tao ny teny rehetra notononin\u2019i Jeremia, araka izay efa tao amin\u2019ilay boky nodoran\u2019i Joiakima mpanjakan\u2019ny Joda, ary mbola nisy teny maro hafa sahala amin\u2019ireo koa natao fanampiny."
    },
    "37": {
        "1": "Nanjaka nandimby an\u2019i Konia zanak\u2019i Joiakima i Zedekia Mpanjaka zanak\u2019i Josia, izay notendren\u2019i Nebokadrezara mpanjakan\u2019i Babylona ho mpanjaka tao Joda.",
        "2": "Tsy nihaino ny tenin\u2019i Jehovah nambaran\u2019i Jeremia mpaminany anefa i Zedekia sy ny mpanompony ary ny vahoaka.",
        "3": "Nirahin\u2019i Zedekia Mpanjaka ho any amin\u2019i Jeremia mpaminany i Jehokala zanak\u2019i Selemia sy Zefania zanak\u2019i Mahaseia mpisorona, mba hilaza hoe: \u201cMba mivavaha re amin\u2019i Jehovah Andriamanitsika ho anay e!\u201d",
        "4": "Afaka nivezivezy teo amin\u2019ny vahoaka i Jeremia tamin\u2019izay, satria mbola tsy natao am-ponja.",
        "5": "Ary nisy tafik\u2019i Farao nivoaka avy any Ejipta. Ren\u2019ireo Kaldeanina nanao fahirano an\u2019i Jerosalema izany, ka niala tsy nanafika an\u2019i Jerosalema indray izy ireo.",
        "6": "Dia tonga tamin\u2019i Jeremia mpaminany ny tenin\u2019i Jehovah hoe:",
        "7": "\u201cIzao no nolazain\u2019i Jehovah Andriamanitry ny Israely: \u2018Izao no holazainareo amin\u2019ny mpanjakan\u2019ny Joda, izay naniraka anareo hanontany ahy: \u201cHiverina any amin\u2019ny taniny, any Ejipta, ny tafik\u2019i Farao izay nivoaka hanampy anareo.",
        "8": "Dia hiverina eto indray ny Kaldeanina ka hanafika an\u2019ity tan\u00e0na ity sy hamabo azy ary handoro azy.\u201d",
        "9": "Izao no nolazain\u2019i Jehovah: \u201cAza mamita-tena ka miteny hoe: \u2018Tsy maintsy hiala ny Kaldeanina ka tsy hiady amintsika intsony.\u2019 Tsy hiala eo aminareo mantsy izy ireo.",
        "10": "Fa na dia hasianareo aza ny miaramila rehetran\u2019ny Kaldeanina miady aminareo, ka lehilahy voatrobaka sisa no tavela, dia samy hitsangana avy ao amin\u2019ny tranolainy ireny ka handoro an\u2019ity tan\u00e0na ity.\u201d\u2019\u201d",
        "11": "Rehefa niala ny tafiky ny Kaldeanina ka tsy nanafika an\u2019i Jerosalema indray, satria efa an-dalana ny tafik\u2019i Farao,",
        "12": "dia niainga avy any Jerosalema i Jeremia mba hankany amin\u2019ny tanin\u2019i Benjamina sy haka ny anjarany avy tamin\u2019ny olona.",
        "13": "Kanjo rehefa tonga teo amin\u2019ny Vavahadin\u2019i Benjamina izy, dia tojo an\u2019ilay manamboninahitra mpiambina vavahady. Jiria no anaran\u2019izy io, ary zanak\u2019i Selemia zanak\u2019i Hanania izy. Nosamboriny avy hatrany i Jeremia mpaminany, ka nataony hoe: \u201cHandeha hitolo-batana amin\u2019ny Kaldeanina ianao io!\u201d",
        "14": "Fa hoy i Jeremia: \u201cTsy marina izany! Tsy hitolo-batana amin\u2019ny Kaldeanina aho.\u201d Tsy nihaino azy anefa i Jiria. Koa nosamboriny i Jeremia ary nentiny tany amin\u2019ireo andriana.",
        "15": "Koa tezitra tamin\u2019i Jeremia ireo andriana ka nikapoka azy ary nanao azy tao amin\u2019ny trano figadrana, dia tao an-tranon\u2019i Jonatana mpitan-tsoratra, satria tao no natao fonja.",
        "16": "Koa rehefa naiditra tao amin\u2019ilay trano nisy lavaka fanangonan-drano sy tao amin\u2019ny efitra figadrana i Jeremia, dia nijanona tao andro maro.",
        "17": "Naniraka olona haka an\u2019i Jeremia i Zedekia Mpanjaka. Ary nentin\u2019ny mpanjaka tao amin\u2019ny toerana miafina tao an-tranony izy, ka nanontaniany hoe: \u201cMisy teny avy amin\u2019i Jehovah ve?\u201d Dia hoy i Jeremia: \u201cMisy tokoa!\u201d Hoy koa izy: \u201cHatolotra eo an-tanan\u2019ny mpanjakan\u2019i Babylona ianao!\u201d",
        "18": "Hoy i Jeremia tamin\u2019i Zedekia Mpanjaka, avy eo: \u201cFa dia inona loatra no fahotana vitako taminao sy tamin\u2019ny mpanomponao ary tamin\u2019ity firenena ity no ataonareo am-ponja aho?",
        "19": "Aiza izao ireo mpaminaninareo izay nilaza taminareo hoe: \u2018Tsy ho avy hamely anareo sy ity tany ity ny mpanjakan\u2019i Babylona\u2019?",
        "20": "Mba henoy re aho, ry mpanjaka tompoko \u00f4! Aoka re mba hohenoinao ny fitalahoako e! Aza averina ao an-tranon\u2019i Jonatana mpitan-tsoratra intsony aho, sao maty ao!\u201d",
        "21": "Koa nanome baiko i Zedekia Mpanjaka ka nohazonina tao amin\u2019ny Tokotanin\u2019ny Mpiambina i Jeremia. Ary nomena mofo iray isan\u2019andro, avy tany amin\u2019ny Lalan\u2019ny mpanao mofo, izy mandra-pahalanin\u2019ny mofo rehetra tao an-tan\u00e0na. Dia nijanona tao amin\u2019ny Tokotanin\u2019ny Mpiambina i Jeremia."
    },
    "38": {
        "1": "Ary ren\u2019i Sefatia zanak\u2019i Matana, sy Gedalia zanak\u2019i Pasora, sy Jokala zanak\u2019i Selemia, ary Pasora zanak\u2019i Malkia ny teny nolazain\u2019i Jeremia tamin\u2019ny vahoaka manontolo, nanao hoe:",
        "2": "\u201cIzao no nolazain\u2019i Jehovah: \u2018Izay mijanona ato amin\u2019ity tan\u00e0na ity no ho fatin\u2019ny sabatra sy ny mosary ary ny areti-mandringana. Fa izay mivoaka ho eny amin\u2019ny Kaldeanina kosa no tsy ho faty, fa ny ainy no ho babony ka ho velona izy.\u2019",
        "3": "Izao no nolazain\u2019i Jehovah: \u2018Hatolotra eo an-tanan\u2019ny tafiky ny mpanjakan\u2019i Babylona tokoa ity tan\u00e0na ity ka ho azony.\u2019\u201d",
        "4": "Ary hoy ireo andriana tamin\u2019ny mpanjaka: \u201cAoka hovonoina ho faty iny lehilahy iny, fa mampiraviravy tanana an\u2019ireo lehilahy mpiady sisa ato an-tan\u00e0na sy ny vahoaka manontolo, noho ny nitenenany izany taminy. Tsy mitady izay hiadanan\u2019ity firenena ity iny lehilahy iny fa maniry loza kosa.\u201d",
        "5": "Dia hoy i Zedekia Mpanjaka: \u201cEo am-pelatananareo izy. Tsy misy na inona na inona azon\u2019ny mpanjaka atao ange hanakanana anareo e!\u201d",
        "6": "Koa nalain\u2019ireo i Jeremia ka nalefany tao amin\u2019ny lavaka fanangonan-dranon\u2019i Malkia zanaky ny mpanjaka. Tao amin\u2019ny Tokotanin\u2019ny Mpiambina no nisy an\u2019io lavaka io. Dia nampidininy tamin\u2019ny tady i Jeremia. Tsy nisy rano tao fa fotaka fotsiny, ka nanomboka nilentika tao anaty fotaka i Jeremia.",
        "7": "Ary ren\u2019i Ebeda-meleka Etiopianina, izay tandapa tao an-tranon\u2019ny mpanjaka, fa nalefan\u2019ireo tao anaty lavaka fanangonan-drano i Jeremia. Nipetraka teo amin\u2019ny Vavahadin\u2019i Benjamina ny mpanjaka tamin\u2019izay.",
        "8": "Koa nivoaka avy tao an-tranon\u2019ny mpanjaka i Ebeda-meleka ka niteny taminy hoe:",
        "9": "\u201cRy mpanjaka tompoko \u00f4! Ratsy daholo ny zavatra nataon\u2019ireny lehilahy ireny tamin\u2019i Jeremia mpaminany, fa natsipiny ao amin\u2019ny lavaka fanangonan-drano izy mba ho faty mosary ao. Tsy misy mofo intsony mantsy ato an-tan\u00e0na.\u201d",
        "10": "Koa nanome baiko an\u2019i Ebeda-meleka Etiopianina ny mpanjaka hoe: \u201cMak\u00e0 telopolo lahy avy eto mba ho eo ambany fiadidianao, ka ampiakaro avy ao anaty lavaka fanangonan-drano i Jeremia mpaminany dieny mbola tsy maty.\u201d",
        "11": "Dia nentin\u2019i Ebeda-meleka ireo lehilahy teo ambany fiadidiany ireo, ary nankao an-tranon\u2019ny mpanjaka, tao ambanin\u2019ny efitra fitehirizan-karena, izy. Ary naka voro-damba sy tapa-damba tonta tao izy, ka nampidininy tamin\u2019ny tady ho ao amin\u2019i Jeremia tao an-davaka izany.",
        "12": "Koa hoy i Ebeda-meleka Etiopianina tamin\u2019i Jeremia: \u201cAtaovy ao ambany helikao, azafady, ireny voro-damba sy tapa-damba ireny, sady ataovy eo ambanin\u2019ny tady.\u201d Dia nataon\u2019i Jeremia izany.",
        "13": "Ary nosintonin\u2019izy ireo tamin\u2019ny tady i Jeremia ka nampiakariny avy tao amin\u2019ilay lavaka fanangonan-drano. Nijanona tao amin\u2019ny Tokotanin\u2019ny Mpiambina i Jeremia taorian\u2019izany.",
        "14": "Ary naniraka olona haka an\u2019i Jeremia mpaminany i Zedekia Mpanjaka mba ho any aminy, ho eo amin\u2019ny fidirana fahatelo, izay ao an-tranon\u2019i Jehovah. Dia hoy ny mpanjaka tamin\u2019i Jeremia: \u201cHanontany zavatra anao aho ka aza misy afenina amiko.\u201d",
        "15": "Ary hoy i Jeremia tamin\u2019i Zedekia: \u201cTsy hovonoinao ho faty ve aho raha milaza aminao? Tsy hihaino ahy ianao na dia hanoro hevitra anao aza aho.\u201d",
        "16": "Dia nianiana tamin\u2019i Jeremia tao amin\u2019ilay toerana miafina i Zedekia Mpanjaka hoe: \u201cRaha mbola velona koa i Jehovah, izay nanome aina antsika, dia tsy hamono anao aho ary tsy hanolotra anao eo an-tanan\u2019ireo mifofo ny ainao.\u201d",
        "17": "Ary hoy i Jeremia tamin\u2019i Zedekia: \u201cIzao no nolazain\u2019i Jehovah, Andriamanitry ny tafika, Andriamanitry ny Israely: \u2018Raha mivoaka tokoa ho eny amin\u2019ireo andrianan\u2019ny mpanjakan\u2019i Babylona ianao, dia ho velon\u2019aina sady tsy hodorana ity tan\u00e0na ity, ary tsy ho faty koa ianao sy ny ankohonanao.",
        "18": "Fa raha tsy mivoaka ho eny amin\u2019ireo andrianan\u2019ny mpanjakan\u2019i Babylona kosa ianao, dia hatolotra eo an-tanan\u2019ny Kaldeanina ity tan\u00e0na ity ka hodorany, ary tsy ho afa-mandositra azy ireo ianao.\u2019\u201d",
        "19": "Dia hoy i Zedekia Mpanjaka tamin\u2019i Jeremia: \u201cMatahotra an\u2019ireo Jiosy nitolo-batana tamin\u2019ny Kaldeanina aho sao hatolotra eo am-pelatanan\u2019ireo ka hampijalijaliny.\u201d",
        "20": "Fa hoy i Jeremia: \u201cTsy hanolotra anao izany ry zareo! Mba ankatoavy re ny tenin\u2019i Jehovah lazaiko aminao e! Dia hahita soa ianao ary ho velon\u2019aina.",
        "21": "Fa raha tsy mety mivoaka kosa ianao, dia izao no efa nasehon\u2019i Jehovah tamiko:",
        "22": "Hoentina hivoaka eny amin\u2019ireo andrianan\u2019ny mpanjakan\u2019i Babylona ny vehivavy rehetra sisa tavela ao an-tranon\u2019ny mpanjakan\u2019ny Joda, ka hilaza hoe: \u2018Nofetsifetsen\u2019ireo lehilahy tsara fihavanana taminao ianao ka resiny. Nalentiny tao anaty honahona ny tongotrao, ary nomeny lamosina ianao ka nilaozany.\u2019",
        "23": "Havoaka ho eny amin\u2019ny Kaldeanina ny vady aman-janakao rehetra, ary ianao koa tsy ho afa-mandositra an\u2019ireo fa ho azon\u2019ny mpanjakan\u2019i Babylona. Ary noho ianao no handorana an\u2019ity tan\u00e0na ity.\u201d",
        "24": "Hoy i Zedekia tamin\u2019i Jeremia: \u201cAoka tsy hisy hahalala mihitsy izany zavatra izany mba tsy ho faty ianao.",
        "25": "Raha ren\u2019ny andriana fa niresaka taminao aho ka tonga mba hiteny aminao ry zareo hoe: \u2018Lazao aminay, azafady, izay noresahinao tamin\u2019ny mpanjaka. Aza misy afenina aminay izany mba tsy hovonoinay ho faty ianao. Ary inona no noresahin\u2019ny mpanjaka taminao?\u2019,",
        "26": "dia izao avaly an-dry zareo: \u2018Nitalaho famindram-po tamin\u2019ny mpanjaka aho mba tsy hamerenany ahy any an-tranon\u2019i Jonatana sao maty any aho.\u2019\u201d",
        "27": "Dia tonga tao amin\u2019i Jeremia tokoa ny andriana rehetra ka nanontany azy. Koa araka izany teny rehetra nandidian\u2019ny mpanjaka azy izany no navaliny an\u2019ireo. Dia nangina ireo satria tsy nisy nandre ilay resaka tamin\u2019ny mpanjaka.",
        "28": "Ary nijanona tao amin\u2019ny Tokotanin\u2019ny Mpiambina i Jeremia mandra-pahatongan\u2019ny andro nahazoan\u2019ny Kaldeanina an\u2019i Jerosalema. Tanteraka tokoa izany rehefa azon\u2019izy ireo i Jerosalema."
    },
    "39": {
        "1": "Tamin\u2019ny volana fahafolo, tamin\u2019ny taona fahasivy nanjakan\u2019i Zedekia mpanjakan\u2019ny Joda, dia tonga mba hanao fahirano an\u2019i Jerosalema i Nebokadrezara mpanjakan\u2019i Babylona sy ny tafiny manontolo.",
        "2": "Voagorobaka ny mandan\u2019ilay tan\u00e0na tamin\u2019ny andro fahasivin\u2019ny volana fahefatra, tamin\u2019ny taona fahiraika ambin\u2019ny folo nanjakan\u2019i Zedekia.",
        "3": "Koa niditra daholo ny andrianan\u2019ny mpanjakan\u2019i Babylona ka nipetraka teo amin\u2019ny Vavahady Afovoany. Ireto avy izy ireo: Nergala-sarezera, Samgara-nebo, Sarsekima, Rabsarisa, Nergala-sarezera Rabmagy, ary ny sisa rehetra tamin\u2019ireo andrianan\u2019ny mpanjakan\u2019i Babylona.",
        "4": "Raha vao nahita an\u2019ireo i Zedekia mpanjakan\u2019ny Joda sy ny lehilahy mpiady rehetra, dia nandositra ka niala tao an-tan\u00e0na raha mbola alina ny andro. Tany amin\u2019ny zaridainan\u2019ny mpanjaka ny lalan\u2019izy ireo, teo amin\u2019ilay vavahady teo anelanelan\u2019ny manda roa sosona. Ary nivoaka nankany amin\u2019ny lalana ho any Araba izy ireo.",
        "5": "Nenjehin\u2019ny andia-miaramila kaldeanina anefa izy ireo. Koa tratrany tao amin\u2019ilay lemaka karakaina any Jeriko i Zedekia, dia nosamboriny ka nentiny niakatra tany amin\u2019i Nebokadrezara mpanjakan\u2019i Babylona tao Ribla, tany Hamata, mba hisy didim-pitsarana havoakany momba azy.",
        "6": "Novonoin\u2019ny mpanjakan\u2019i Babylona tao Ribla teo imason\u2019i Zedekia ireo zanany lahy. Novonoiny koa ny olona ambony rehetra tao Joda.",
        "7": "Dia nopotsiriny ny mason\u2019i Zedekia. Ary nafatony tamin\u2019ny gadra varahina izy mba hoentina any Babylona.",
        "8": "Nodoran\u2019ny Kaldeanina ny tranon\u2019ny mpanjaka sy ny tranon\u2019ny vahoaka, ary narodany ny mandan\u2019i Jerosalema.",
        "9": "Dia nentin\u2019i Nebozaradana ho any an-tsesitany any Babylona ny vahoaka sisa tao an-tan\u00e0na, sy ireo nitsoaka mba hitolo-batana taminy, ary ny vahoaka sisa tavela. Lehiben\u2019ny mpiaro ny mpanjaka io Nebozaradana io.",
        "10": "Fa navelan\u2019i Nebozaradana hijanona tao Joda kosa ny sasany tamin\u2019ireo olona ambany saranga tsy nanana na inona na inona. Dia nomeny tanimboaloboka sy nampanaovina asa an-terivozona ireny, tamin\u2019izany andro izany.",
        "11": "Ary nanome baiko momba an\u2019i Jeremia i Nebokadrezara mpanjakan\u2019i Babylona, ka hoy izy tamin\u2019i Nebozaradana, lehiben\u2019ny mpiaro azy:",
        "12": "\u201cAlaivo izy, ary tsinjovy izay hahasoa azy. Aza manisy ratsy azy mihitsy, fa ataovy izay angatahiny aminao.\u201d",
        "13": "Koa nandefa iraka i Nebozaradana, lehiben\u2019ny mpiaro ny mpanjaka, sy Nebosazbana Rabsarisa, sy Nergala-sarezera Rabmagy, ary ny manamboninahitra rehetran\u2019ny mpanjakan\u2019i Babylona.",
        "14": "Nandefa iraka haka an\u2019i Jeremia tany amin\u2019ny Tokotanin\u2019ny Mpiambina izy ireo. Dia natolony an\u2019i Gedalia zanak\u2019i Ahikama, zanak\u2019i Safana, izy mba hoentiny any an-tranony. Koa nonina teo amin\u2019ny vahoaka i Jeremia.",
        "15": "Tonga tamin\u2019i Jeremia ny tenin\u2019i Jehovah, tamin\u2019izy mbola nohidiana tao amin\u2019ny Tokotanin\u2019ny Mpiambina, nanao hoe:",
        "16": "\u201cMandehana lazao amin\u2019i Ebeda-meleka Etiopianina hoe: \u2018Izao no nolazain\u2019i Jehovah Tompon\u2019ny tafika, Andriamanitry ny Israely: \u201cHotanterahiko ny teniko momba an\u2019ity tan\u00e0na ity, dia ny hahatonga loza aminy fa tsy soa. Ary hanatri-maso izany ianao amin\u2019izany andro izany.\u201d\u2019",
        "17": "\u201c\u2018Hanafaka anao aho amin\u2019izany andro izany\u2019, hoy i Jehovah, \u2018ary tsy hatolotra eo an-tanan\u2019ireo olona atahoranao ianao.\u2019",
        "18": "\u201c\u2018Fa hataoko afa-mandositra ianao, ka tsy ho lavon-tsabatra. Ary ny ainao no ho babonao, satria natoky ahy ianao\u2019, hoy i Jehovah.\u201d"
    },
    "40": {
        "1": "Tonga tamin\u2019i Jeremia ny tenin\u2019i Jehovah, taorian\u2019ny nandefasan\u2019i Nebozaradana azy niala tao Rama. Io ilay Nebozaradana lehiben\u2019ny mpiaro ny mpanjaka. Nalainy avy teo amin\u2019ny babo rehetra i Jeremia, raha mbola nifatotra gadra vy ny tanany. Efa nentina avy teto Jerosalema sy Joda mba hatao sesitany any Babylona ireo babo ireo, tamin\u2019izay.",
        "2": "Nalain\u2019io lehiben\u2019ny mpiaro ny mpanjaka io i Jeremia, ka nataony hoe: \u201cI Jehovah Andriamanitrao mihitsy no nilaza fa hahatonga izao loza izao amin\u2019ity toerana ity.",
        "3": "Koa notanterahin\u2019i Jehovah tokoa izany loza izany, ka nanao araka izay efa nolazainy izy. Nanota tamin\u2019i Jehovah mantsy ianareo, ary tsy nankat\u00f2 ny teniny, ka izao no manjo anareo.",
        "4": "Efa novahako anefa izao ny gadra vy tamin\u2019ny tananao. Koa raha tianao ny hiaraka amiko ho any Babylona, dia andao, fa hitsinjo anao aho. Fa raha tsy tianao kosa ny hiaraka amiko ho any Babylona, dia mijan\u00f2na ihany. Eo anoloanao ny tany manontolo, ka mandehana any amin\u2019izay rehetra tianao haleha sy mahafinaritra anao.\u201d",
        "5": "Ary raha mbola nisalasala teo i Jeremia, hoe hiverina sa tsia, dia hoy i Nebozaradana: \u201cMiverena any amin\u2019i Gedalia zanak\u2019i Ahikama, zanak\u2019i Safana. Notendren\u2019ny mpanjakan\u2019i Babylona hitondra an\u2019ireo tan\u00e0nan\u2019i Joda izy. Ary aoka ianao hiara-monina aminy, eo amin\u2019ny vahoaka. Na mandehana any amin\u2019izay rehetra tianao haleha.\u201d Dia nanome azy anjara sakafo sy fanomezana ilay lehiben\u2019ny mpiaro ny mpanjaka, ary namela azy handeha.",
        "6": "Koa nankany amin\u2019i Gedalia zanak\u2019i Ahikama tokoa i Jeremia, ka niara-nonina taminy tany Mizpa, teo amin\u2019ny vahoaka sisa tavela tao amin\u2019ilay tany.",
        "7": "Tat\u1ef3 aoriana, dia ren\u2019ny lehiben\u2019ny tafika rehetra mbamin\u2019ny miaramilany, izay tany ambanivohitra, fa notendren\u2019ny mpanjakan\u2019i Babylona hitondra ilay tany i Gedalia zanak\u2019i Ahikama, sady notendreny hiandraikitra an\u2019ireo lehilahy sy vehivavy sy ankizy madinika ary ny olona sasany ambany saranga teo amin\u2019ny vahoaka, * izay tsy natao sesitany tany Babylona.",
        "8": "Koa nankany amin\u2019i Gedalia tany Mizpa izy ireo, dia i Ismaela zanak\u2019i Netania, Johanana sy Jonatana zanak\u2019i Karea, sy Seraia zanak\u2019i Tanometa, ireo zanak\u2019i Efay Netofatita, ary Jazania zanak\u2019ilay Makatita, niaraka tamin\u2019ny miaramilany avy.",
        "9": "Dia nianiana tamin\u2019izy ireo sy ny miaramilany i Gedalia zanak\u2019i Ahikama, zanak\u2019i Safana hoe: \u201cAza matahotra hanompo ny Kaldeanina. Mijan\u00f2na eto amin\u2019ity tany ity ary manompoa ny mpanjakan\u2019i Babylona, dia hahita soa ianareo.",
        "10": "Raha ny amiko indray, dia mipetraka eto Mizpa aho mba hisolo tena anareo eo anatrehan\u2019ny Kaldeanina izay ho avy eto amintsika. Fa ianareo kosa, manang\u00f2na divay sy voankazo masaka fahavaratra ary menaka. Dia ataovy ao anatin\u2019ny fitaovana fasianareo azy izany. Ary mipetraha ao amin\u2019ireo tan\u00e0na nalainareo ho anareo.\u201d",
        "11": "Ren\u2019ny Jiosy rehetra tany Moaba sy teo amin\u2019ny taranak\u2019i Amona sy tany Edoma ary tany amin\u2019ny tany hafa rehetra fa nisy olona navelan\u2019ny mpanjakan\u2019i Babylona tao Joda. Ren\u2019izy ireo koa fa nanendry an\u2019i Gedalia zanak\u2019i Ahikama, zanak\u2019i Safana izy hiandraikitra an\u2019ireo.",
        "12": "Dia nanomboka niverina avy tany amin\u2019ny toerana rehetra nanaparitahana azy ny Jiosy rehetra. Tonga tsikelikely tao Joda, tao amin\u2019i Gedalia tany Mizpa, izy ireo, ka nanangona divay sy voankazo masaka fahavaratra be dia be.",
        "13": "Nankany amin\u2019i Gedalia tany Mizpa i Johanana zanak\u2019i Karea sy ny lehiben\u2019ny tafika rehetra, izay tany ambanivohitra.",
        "14": "Dia hoy ireo taminy: \u201cTena tsy fantatrao mihitsy ve fa nirahin\u2019i Balisa mpanjakan\u2019ny taranak\u2019i Amona mba hamono hahafaty anao i Ismaela zanak\u2019i Netania?\u201d Tsy nino azy ireo anefa i Gedalia zanak\u2019i Ahikama.",
        "15": "Hoy koa i Johanana zanak\u2019i Karea tamin\u2019i Gedalia, tao amin\u2019ny toerana miafina tany Mizpa: \u201cAvelao aho handeha hamono an\u2019i Ismaela zanak\u2019i Netania, fa tsy hisy olona hahalala mihitsy. Nahoana izy no havela hamono anao ho faty? Nahoana no hiparitaka ny mponin\u2019i Joda rehetra izay efa nangonina eto aminao? Ary nahoana no ho ripaka ireo sisa tavela amin\u2019ny Joda?\u201d",
        "16": "Hoy anefa i Gedalia zanak\u2019i Ahikama tamin\u2019i Johanana zanak\u2019i Karea: \u201cAza manao an\u2019izany, fa tsy marina izany zavatra lazainao momba an\u2019i Ismaela izany.\u201d"
    },
    "41": {
        "1": "Tamin\u2019ny volana fahafito dia tonga tany Mizpa, tany amin\u2019i Gedalia zanak\u2019i Ahikama, i Ismaela zanak\u2019i Netania zanak\u2019i Elisama, ary nisy folo lahy niaraka taminy. Tarana-mpanjaka sy manamboninahitry ny mpanjaka i Ismaela. Ary niara-nisakafo tany Mizpa izy ireo.",
        "2": "Dia nitsangana i Ismaela zanak\u2019i Netania sy ireo folo lahy niaraka taminy ka nasian\u2019izy ireo tamin\u2019ny sabatra i Gedalia zanak\u2019i Ahikama, zanak\u2019i Safana. Koa novonoin\u2019i Ismaela ilay olona notendren\u2019ny mpanjakan\u2019i Babylona hitondra ilay tany.",
        "3": "Novonoiny daholo koa ireo Jiosy niaraka tamin\u2019i Gedalia tany Mizpa, sy ireo Kaldeanina hitany tany, izany hoe ireo lehilahy mpiady.",
        "4": "Ny ampitson\u2019ny namonoana an\u2019i Gedalia, raha mbola tsy nisy nahalala mihitsy ny momba izany,",
        "5": "dia nisy valopolo lahy tonga avy any Sekema sy Silo ary Samaria. Efa noharatan\u2019izy ireo ny volombavany, norovitiny ny akanjony, ary nodidididiany ny vatany. Nivimbina fanatitra varimbazaha sy ditin-kazo manitra izy ireo mba hoentiny ao an-tranon\u2019i Jehovah.",
        "6": "Koa nivoaka avy tany Mizpa mba hitsena an\u2019ireo i Ismaela zanak\u2019i Netania, sady nitomany teny am-pandehanana. Raha vao nihaona tamin\u2019ireo izy, dia niteny hoe: \u201cMankanesa ao amin\u2019i Gedalia zanak\u2019i Ahikama.\u201d",
        "7": "Novonoin\u2019i Ismaela zanak\u2019i Netania, mbamin\u2019ireo lehilahy niaraka taminy, anefa izy ireo raha vao tonga tao afovoan-tan\u00e0na. Dia natsipin\u2019ireo tao anaty lavaka fanangonan-drano ny fatiny.",
        "8": "Nisy folo lahy tamin\u2019ireo anefa niteny avy hatrany tamin\u2019i Ismaela hoe: \u201cAza vonoina izahay, fa manana tahirin-tsakafo nafeninay any an-tsaha, dia varimbazaha sy vary orza sy menaka ary tantely.\u201d Koa tsy novonoiny indray ireo, ary tsy naripany sahala amin\u2019ny rahalahin\u2019izy ireo.",
        "9": "Lehibe ilay lavaka fanangonan-drano nanipazan\u2019i Ismaela ny fatin\u2019ireo lehilahy rehetra novonoiny. I Asa Mpanjaka no nanao an\u2019io lavaka io rehefa norahonan\u2019i Basa mpanjakan\u2019ny Israely izy. Io ilay nofenoin\u2019i Ismaela, zanak\u2019i Netania, faty.",
        "10": "Dia nobaboin\u2019i Ismaela ny vahoaka sisa rehetra tany Mizpa sy ireo zanakavavin\u2019ny mpanjaka ary ny olona rehetra sisa tavela tany Mizpa, izay nankinin\u2019i Nebozaradana, lehiben\u2019ny mpiaro ny mpanjaka, tamin\u2019i Gedalia zanak\u2019i Ahikama. Koa nobaboin\u2019i Ismaela zanak\u2019i Netania ireo ka nentiny ho any amin\u2019ny taranak\u2019i Amona.",
        "11": "Taorian\u2019izay, dia ren\u2019i Johanana zanak\u2019i Karea sy ny lehiben\u2019ny tafika rehetra niaraka taminy ny ratsy rehetra nataon\u2019i Ismaela zanak\u2019i Netania.",
        "12": "Koa nalain\u2019izy ireo ny miaramila rehetra, ary niainga izy ireo mba hiady tamin\u2019i Ismaela zanak\u2019i Netania, ka nahita azy teo akaikin\u2019ny rano be tao Gibeona.",
        "13": "Dia faly ny olona rehetra izay nentin\u2019i Ismaela, raha vao nahita an\u2019i Johanana zanak\u2019i Karea sy ny lehiben\u2019ny tafika rehetra niaraka taminy.",
        "14": "Koa nitodi-doha niverina ny olona rehetra nobaboin\u2019i Ismaela avy tany Mizpa, ka nankeny amin\u2019i Johanana zanak\u2019i Karea.",
        "15": "Fa nandositra tany amin\u2019ny taranak\u2019i Amona kosa i Ismaela zanak\u2019i Netania, niaraka tamin\u2019ny olona valo lahy, ka tsy azon\u2019i Johanana.",
        "16": "Nalain\u2019i Johanana zanak\u2019i Karea sy ny lehiben\u2019ny tafika rehetra ny vahoaka sisa rehetra avy tany Mizpa, izay nafahany avy teo am-pelatanan\u2019i Ismaela zanak\u2019i Netania, taorian\u2019ny namonoan\u2019i Ismaela an\u2019i Gedalia zanak\u2019i Ahikama. Ireto avy no nentin\u2019izy ireo niverina avy tany Gibeona: Lehilahy tomady, sy lehilahy mpiady, sy ny vadin\u2019izy ireo, sy ankizy madinika, ary tandapa.",
        "17": "Dia nandeha izy ireo ka nijanona teo amin\u2019ny toeram-pilasian\u2019i Kimama, teo akaikin\u2019i Betlehema, mba hanohy ny diany hankany Ejipta,",
        "18": "satria nanahy ny amin\u2019izay hataon\u2019ny Kaldeanina izy ireo. Natahoran\u2019izy ireo mantsy ny Kaldeanina satria novonoin\u2019i Ismaela zanak\u2019i Netania i Gedalia zanak\u2019i Ahikama, izay notendren\u2019ny mpanjakan\u2019i Babylona hitondra ilay tany."
    },
    "42": {
        "1": "Nanatona an\u2019i Jeremia ny lehiben\u2019ny tafika rehetra, sy Johanana zanak\u2019i Karea, sy Jazania zanak\u2019i Hosaia, ary ny vahoaka manontolo, hatramin\u2019ny kely indrindra ka hatramin\u2019ny lehibe indrindra.",
        "2": "Dia hoy izy ireo tamin\u2019i Jeremia mpaminany: \u201cMba henoy re ny fitalahoanay e! Koa mivavaha amin\u2019i Jehovah Andriamanitrao ho anay sisa rehetra eto, satria na maro aza izahay taloha dia vitsy sisa, araka izao hitanao izao.",
        "3": "Ary i Jehovah Andriamanitrao anie hilaza aminay ny lalana tokony hizoranay sy ny zavatra tokony hataonay!\u201d",
        "4": "Dia hoy i Jeremia mpaminany tamin\u2019ireo: \u201cEny \u00e0ry fa efa re izay! Hivavaka amin\u2019i Jehovah Andriamanitrareo aho araka izany teninareo izany. Ary holazaiko aminareo daholo izay teny havalin\u2019i Jehovah anareo. Tsy hisy teny hafeniko aminareo, na iray aza.\u201d",
        "5": "Ary namaly an\u2019i Jeremia ireo hoe: \u201cAoka i Jehovah no ho vavolombelona marina sy mendri-pitokisana hiampanga anay, raha tsy arahinay an-tsakany sy an-davany ny teny rehetra asain\u2019i Jehovah Andriamanitrao holazainao aminay.",
        "6": "Naniraka anao ho any amin\u2019i Jehovah Andriamanitsika izahay, ka hankatoavinay ny teniny, na soa izany na ratsy. Amin\u2019izay, dia hahita soa izahay satria mankat\u00f2 ny tenin\u2019i Jehovah Andriamanitsika.\u201d",
        "7": "Dia tonga tamin\u2019i Jeremia ny tenin\u2019i Jehovah, rehefa afaka folo andro.",
        "8": "Koa nantsoin\u2019i Jeremia i Johanana zanak\u2019i Karea, sy ny lehiben\u2019ny tafika rehetra niaraka taminy, ary ny vahoaka manontolo, hatramin\u2019ny kely indrindra ka hatramin\u2019ny lehibe indrindra.",
        "9": "Dia hoy izy tamin\u2019ireo: \u201cNaniraka ahy ianareo mba hitalaho amin\u2019i Jehovah Andriamanitry ny Israely ho anareo, ka izao no nolazainy:",
        "10": "\u2018Raha hijanona eto amin\u2019ity tany ity tokoa ianareo, dia haoriko fa tsy horavako, ary hamboleko fa tsy hongotako. Fa hanenenako ny loza efa nataoko taminareo.",
        "11": "Aza atahorana ny mpanjakan\u2019i Babylona, izay maharaiki-tahotra anareo.\u2019 \u201c\u2018Aza matahotra azy\u2019, hoy i Jehovah, \u2018fa momba anareo aho, mba hamonjy sy hanafaka anareo tsy ho azon\u2019ny tanany.",
        "12": "Hataoko izay hamindrany fo aminareo, ka hamindra fo aminareo tokoa izy, dia hampody anareo eto amin\u2019ny taninareo.",
        "13": "\u201c\u2018Fa raha hoy kosa ianareo: \u201cTsia! Tsy hijanona eto amin\u2019ity tany ity izahay!\u201d, ka tsy mankat\u00f2 ny tenin\u2019i Jehovah Andriamanitrareo ianareo,",
        "14": "fa manao hoe: \u201cTsia! Ho any Ejipta ihany izahay, fa tsy hahita ady izahay rehefa any sady tsy handre feon\u2019anjombona, ary tsy ho ory sakafo. Koa any izahay no hipetraka.\u201d",
        "15": "Henoy \u00e0ry ankehitriny ny tenin\u2019i Jehovah, ry sisa tavela amin\u2019ny Joda! Izao no nolazain\u2019i Jehovah Tompon\u2019ny tafika, Andriamanitry ny Israely: \u201cRaha mbola mikiry ho any Ejipta ihany ianareo, ka hipetraka any,",
        "16": "dia hahatratra anareo any Ejipta ny sabatra izay maharaiki-tahotra anareo, ary hanaraka akaiky anareo any ny mosary izay atahoranareo, ka any no hahafatesanareo.",
        "17": "Koa izay rehetra mikiry ho any Ejipta mba hipetraka any no ho fatin\u2019ny sabatra sy ny mosary ary ny areti-mandringana. Tsy hisy hiangana izy ireo ary tsy hisy ho afa-mandositra, satria hahatonga loza amin\u2019izy ireo aho.\u201d\u2019",
        "18": "\u201cFa hoy i Jehovah Tompon\u2019ny tafika, Andriamanitry ny Israely: \u2018Toy ny nanamparako ny fahatezerako sy ny fahavinirako tamin\u2019ny mponin\u2019i Jerosalema, no hanamparako ny fahatezerako aminareo raha mankany Ejipta ianareo. Ho olom-boaozona sy higagan\u2019ny olona ianareo ary ho voaozona sy holatsaina. Tsy hahita ity toerana ity intsony koa ianareo.\u2019",
        "19": "\u201cEfa nanameloka anareo i Jehovah, ry sisa tavela amin\u2019ny Joda! Aza mankany Ejipta. Fantaro tsara fa mijoro ho vavolombelona hiampanga anareo aho androany,",
        "20": "ary nanao fahadisoana tamin\u2019ny tenanareo ihany ianareo, satria ianareo ihany no naniraka ahy ho any amin\u2019i Jehovah Andriamanitrareo, ka nilaza hoe: \u2018Mivavaha amin\u2019i Jehovah Andriamanitsika ho anay. Ary lazao aminay izay rehetra ambaran\u2019i Jehovah Andriamanitsika, fa izany tokoa no hataonay.\u2019",
        "21": "Efa nilaza taminareo aho androany, nefa tsy hankat\u00f2 ny tenin\u2019i Jehovah Andriamanitrareo mihitsy ianareo na hanao izay nasainy nolazaiko taminareo.",
        "22": "Koa fantaro tsara ankehitriny fa ho fatin\u2019ny sabatra sy ny mosary ary ny areti-mandringana ianareo, any amin\u2019ilay toerana tianareo honenana.\u201d"
    },
    "43": {
        "1": "Raha vao tapitra voalazan\u2019i Jeremia tamin\u2019ny vahoaka manontolo ny tenin\u2019i Jehovah Andriamanitr\u2019izy ireo, izay nasain\u2019i Jehovah Andriamanitra nolazainy tamin\u2019izy ireo,",
        "2": "dia niteny tamin\u2019i Jeremia i Azaria zanak\u2019i Hosaia sy Johanana zanak\u2019i Karea ary ny lehilahy be di-doha rehetra hoe: \u201cMandainga ianao, fa tsy naniraka anao hilaza aminay i Jehovah Andriamanitsika hoe: \u2018Aza mandeha mivahiny any Ejipta.\u2019",
        "3": "I Baroka zanak\u2019i Neria no nanome saina anao mba hahavoa anay. Amin\u2019izay mantsy dia hatolotra eo an-tanan\u2019ny Kaldeanina izahay ka ho faty, na hatao sesitany any Babylona.\u201d",
        "4": "Tsy nankat\u00f2 ny tenin\u2019i Jehovah i Johanana zanak\u2019i Karea sy ny lehiben\u2019ny tafika rehetra ary ny vahoaka manontolo, ka tsy nijanona tao Joda.",
        "5": "Koa nentin\u2019i Johanana zanak\u2019i Karea sy ny lehiben\u2019ny tafika rehetra ny vahoaka sisa rehetra tamin\u2019ny Joda, izay niverina avy tany amin\u2019ny firenena rehetra nanaparitahana azy mba honina kelikely tao Joda,",
        "6": "izany hoe ireo lehilahy tomady sy ny vadin\u2019izy ireo sy ny ankizy madinika sy ireo zanakavavin\u2019ny mpanjaka ary ny olona * rehetra navelan\u2019i Nebozaradana, lehiben\u2019ny mpiaro ny mpanjaka, hijanona niaraka tamin\u2019i Gedalia zanak\u2019i Ahikama, zanak\u2019i Safana. Nentin\u2019izy ireo koa i Jeremia mpaminany sy Baroka zanak\u2019i Neria.",
        "7": "Tsy nankatoavin\u2019izy ireo ny tenin\u2019i Jehovah ka nankany Ejipta izy ireo tamin\u2019ny farany, ary tonga hatrany Tapanesa mihitsy.",
        "8": "Dia tonga tamin\u2019i Jeremia tany Tapanesa ny tenin\u2019i Jehovah hoe:",
        "9": "\u201cMak\u00e0 vato lehibe vitsivitsy ka afeno ao anaty rihitra, eo amin\u2019ilay tokotany biriky, eo amin\u2019ny fidirana amin\u2019ny tranon\u2019i Farao any Tapanesa. Ataovy eo imason\u2019ny Jiosy izany,",
        "10": "ary lazao amin\u2019izy ireo hoe: \u2018Izao no nolazain\u2019i Jehovah Tompon\u2019ny tafika, Andriamanitry ny Israely: \u201cHandefa iraka aho haka an\u2019i Nebokadrezara mpanjakan\u2019i Babylona sady mpanompoko. Ary hapetrako eo ambonin\u2019ireo vato nafeniko ireo ny seza fiandrianany. Hovelariny eo ambonin\u2019ireo koa ny tranolainy tsara tarehy.",
        "11": "Dia ho avy hamely an\u2019i Ejipta izy, ka ho tratran\u2019ny loza mahafaty izay natao ho tratran\u2019ny loza mahafaty! Ho any amin\u2019ny fahababoana, ireo natao ho amin\u2019ny fahababoana! Ary ho fatin-tsabatra kosa izay natao ho fatin-tsabatra!",
        "12": "Handrehitra afo handoroana ny tranon\u2019ireo andriamanitr\u2019i Ejipta aho. Dia hodorany tokoa ireny ary hobaboiny. Hitafy an\u2019i Ejipta toy ny fitafin\u2019ny mpiandry ondry ny lambany izy, ka hivoaka soa aman-tsara avy any Ejipta.",
        "13": "Dia hopotipotehiny ireo andry ao Beti-semesy any Ejipta, ary ny tranon\u2019ireo andriamanitr\u2019i Ejipta kosa hodorany.\u201d\u2019\u201d"
    },
    "44": {
        "1": "Izao no teny tonga tamin\u2019i Jeremia, ho an\u2019ny Jiosy rehetra nonina tat\u1ef3 Ejipta, dia ireo nonina tao Migdola sy Tapanesa sy Nofa ary Patrosa:",
        "2": "\u201cIzao no nolazain\u2019i Jehovah Tompon\u2019ny tafika, Andriamanitry ny Israely: \u2018Efa hitanareo ny loza rehetra nataoko tamin\u2019i Jerosalema sy ny tan\u00e0na rehetran\u2019ny Joda. Rava tanteraka izy ireo ankehitriny, sady tsy misy mponina.",
        "3": "Nanao ratsy mantsy izy ireo mba hampahatezitra ahy, satria nandeha nanolotra setroka ho sorona izy ireo ary nanompo andriamani-kafa, izay sady tsy fantany no tsy fantatrareo, ary tsy fantatry ny razanareo koa.",
        "4": "Nirahiko tany aminareo foana ny mpaminany mpanompoko rehetra. Nifoha maraina aho ka naniraka an\u2019ireny hiteny hoe: \u201cAza dia manao an\u2019izao zava-maharikoriko halako izao re ianareo e!\u201d",
        "5": "Tsy nihaino anefa izy ireo na nanongilan-tsofina, ka tsy niala tamin\u2019ny ratsy nataony fa mbola nanolotra setroka ho sorona ho an\u2019andriamani-kafa ihany.",
        "6": "Koa nanampatra ny fahatezerako sy ny fahavinirako aho. Dia nandoro an\u2019ireo tan\u00e0nan\u2019i Joda sy ny lalamben\u2019i Jerosalema ny fahatezerako. Koa rava tanteraka sy lao ireo, toy ny amin\u2019izao andro izao.\u2019",
        "7": "\u201cAry izao no nolazain\u2019i Jehovah Andriamanitry ny tafika, Andriamanitry ny Israely: \u2018Nahoana ianareo no mitady loza amin\u2019antambo ho an\u2019ny tenanareo, mba haharingana tanteraka ny lehilahy sy ny vehivavy sy ny ankizy ary ny zaza minono ao Joda, ka tsy havelanareo hisy sisa hiangana intsony?",
        "8": "Nampahatezitra ahy mantsy ianareo noho ny asan\u2019ny tananareo, sy noho ny nanoloranareo setroka ho sorona ho an\u2019andriamani-kafa at\u1ef3 Ejipta, rehefa nandeha nivahiny tat\u1ef3 ianareo, mba haharingana anareo ary hahatonga anareo ho voaozona sy holatsaina eo amin\u2019ny firenena rehetra eny ambonin\u2019ny tany.",
        "9": "Hadinonareo angaha ny ratsy nataon\u2019ny razanareo sy nataon\u2019ireo mpanjakan\u2019ny Joda sy ny vadiny, ary ny ratsy nataonareo sy ny vadinareo, tao Joda sy teny an-dalamben\u2019i Jerosalema?",
        "10": "Ary na hatramin\u2019izao andro izao aza dia mbola tsy manetry tena izy ireo na matahotra. Mbola tsy arahin\u2019izy ireo koa ny lal\u00e0na sy fitsipika nomeko anareo sy ny razanareo.\u2019",
        "11": "\u201cKoa izao no nolazain\u2019i Jehovah Tompon\u2019ny tafika, Andriamanitry ny Israely: \u2018Hanameloka anareo aho ka hahatonga loza aminareo ary handringana tanteraka an\u2019i Joda.",
        "12": "Ary halaiko ireo sisa tavela amin\u2019ny Joda, dia ireo nikiry hankat\u1ef3 Ejipta mba hivahiny at\u1ef3. Ho ripaka at\u1ef3 Ejipta tokoa izy rehetra. Ho lavon-tsabatra sy ho ripaky ny mosary izy ireo, hatramin\u2019ny kely indrindra ka hatramin\u2019ny lehibe indrindra. Ho fatin\u2019ny sabatra sy ny mosary izy ireo, ary ho olom-boaozona sy higagan\u2019ny olona ary ho voaozona sy holatsaina.",
        "13": "Hataoko ampamoaka ireo mipetraka at\u1ef3 Ejipta, sahala amin\u2019ny nanaovako ampamoaka an\u2019izay tao Jerosalema, ka namelezako azy ireo tamin\u2019ny sabatra sy ny mosary ary ny areti-mandringana.",
        "14": "Dia tsy hisy ho afa-mandositra na hisy hiangana ny sisa tavela amin\u2019ny Joda, izay nandeha nivahiny at\u1ef3 Ejipta. Tsy hisy hiverina any Joda izy ireo na dia maniry mafy hiverina hipetraka any aza. Tsy hisy hiverina any ireny, afa-tsy izay vitsivitsy afa-mandositra.\u2019\u201d",
        "15": "Ary namaly an\u2019i Jeremia ny lehilahy rehetra izay nahalala fa nanolotra setroka ho sorona ho an\u2019andriamani-kafa ny vadiny, ary koa ny vehivavy rehetra izay toy ny fiangonana lehibe, sy ny olona rehetra nipetraka tat\u1ef3 Ejipta, tao Patrosa, ka nanao hoe:",
        "16": "\u201cTsy hihaino ny teny nolazainao taminay izahay, na dia nolazainao tamin\u2019ny anaran\u2019i Jehovah aza izany.",
        "17": "Izay teny rehetra efa nolazainay ihany no hotanterahinay, ka hanolotra setroka ho sorona ho an\u2019ilay \u2018mpanjakavavin\u2019ny lanitra\u2019 izahay, ary handraraka fanatitra zava-pisotro ho azy, hoatran\u2019ny efa nataonay sy ny razanay sy ny mpanjakanay ary ny andriananay, tao amin\u2019ireo tan\u00e0nan\u2019i Joda sy teny an-dalamben\u2019i Jerosalema. Voky hanina sy niadana izahay tamin\u2019izany, ary tsy nisy loza nanjo anay mihitsy.",
        "18": "Fa hatramin\u2019ny tsy nanoloranay setroka ho sorona ho an\u2019ny \u2018mpanjakavavin\u2019ny lanitra\u2019, sy tsy nandrarahanay fanatitra zava-pisotro ho azy intsony, dia tsy manana na inona na inona izahay sady ripaky ny sabatra sy ny mosary.",
        "19": "Hoy ireo vehivavy: \u201cAngaha moa izahay tsy efa nangataka alalana tamin\u2019ny vadinay, rehefa nanolotra setroka ho sorona ho an\u2019ny \u2018mpanjakavavin\u2019ny lanitra\u2019, sy nandraraka fanatitra zava-pisotro ho azy? Nangataka alalana koa izahay vao nanolotra mofo ho sorona ho azy, mba hanaovanay mofo mitovy bika aminy sy handrarahanay fanatitra zava-pisotro ho azy.\u201d",
        "20": "Fa hoy kosa i Jeremia tamin\u2019ny olona rehetra izay namaly azy, izany hoe tamin\u2019ny lehilahy tomady sy ny vadiny avy ary ny olon-kafa rehetra:",
        "21": "\u201cNanolotra setroka ho sorona, tao amin\u2019ireo tan\u00e0nan\u2019i Joda sy teny an-dalamben\u2019i Jerosalema, ianareo sy ny razanareo sy ny mpanjakanareo sy ny andriananareo ary ny vahoaka. Tsaroan\u2019i Jehovah izany ary mbola tsy afaka an-tsainy.",
        "22": "Koa tsy zakan\u2019i Jehovah intsony izany tamin\u2019ny farany, satria zavatra ratsy sy maharikoriko no nataonareo. Koa rava tanteraka ny taninareo sady nigagan\u2019ny olona sy voaozona, ka tsy misy mponina intsony, toy ny amin\u2019izao andro izao.",
        "23": "Tonga aminareo izao loza izao ankehitriny, satria nanolotra setroka ho sorona ianareo, ary nanota tamin\u2019i Jehovah sy tsy nankat\u00f2 ny tenin\u2019i Jehovah. Tsy narahinareo koa ny lal\u00e0ny sy ny fitsipiny ary ny fampahatsiahivany.\u201d",
        "24": "Hoy ihany i Jeremia tamin\u2019ny vahoaka manontolo sy ny vehivavy rehetra: \u201cHenoy ny tenin\u2019i Jehovah, ry olon\u2019i Joda rehetra at\u1ef3 Ejipta.",
        "25": "Izao no nolazain\u2019i Jehovah Tompon\u2019ny tafika, Andriamanitry ny Israely: \u2018Ianareo lehilahy sy ny vadinareo dia samy nanatanteraka izay nambaran\u2019ireo vehivavy hoe: \u201cTsy maintsy hefainay ny voady nataonay, dia ny hanolotra setroka ho sorona ho an\u2019ny \u2018mpanjakavavin\u2019ny lanitra\u2019 sy handraraka fanatitra zava-pisotro ho azy.\u201d Hefainareo vehivavy tokoa ny voady nataonareo, ary hotanterahinareo tokoa ny voadinareo.\u2019",
        "26": "\u201cKoa henoy ny tenin\u2019i Jehovah, ry olon\u2019i Joda rehetra mipetraka at\u1ef3 Ejipta: \u2018\u201cMianiana amin\u2019ny anarako be voninahitra aho\u201d, hoy i Jehovah, \u201cfa tsy hisy olon\u2019i Joda hanonona ny anarako intsony eran\u2019i Ejipta, ka hanao hoe: \u2018Raha mbola velona koa i Jehovah Tompo Fara Tampony!\u2019",
        "27": "Hanara-maso azy ireo aho, ary vonona hahatonga loza aminy fa tsy soa, ka ho ripaky ny sabatra sy ny mosary ny olon\u2019i Joda rehetra at\u1ef3 Ejipta, mandra-pahafongany.",
        "28": "Ary izay tsy ripaky ny sabatra dia hiala eto Ejipta ka hiverina any Joda. Ho vitsy anefa izy ireo. Dia ho fantatry ny sisa rehetra amin\u2019ny Joda, izay nandeha nivahiny at\u1ef3 Ejipta, hoe ny tenin\u2019iza no marina: Ny teniko sa ny tenin\u2019izy ireo.\u201d\u2019\u201d",
        "29": "\u201cHoy i Jehovah: \u2018Izao no famantarana hahalalanareo fa hitodika manokana aminareo eto amin\u2019ity toerana ity aho, mba hahafantaranareo fa tsy maintsy ho tanteraka aminareo ny teniko ka hahita loza ianareo:",
        "30": "Izao no nolazain\u2019i Jehovah: \u201cHatolotro eo an-tanan\u2019ny fahavalony sy eo an-tanan\u2019ireo mifofo ny ainy i Farao Hofra, mpanjakan\u2019i Ejipta, sahala amin\u2019ny nanolorako an\u2019i Zedekia mpanjakan\u2019ny Joda teo an-tanan\u2019i Nebokadrezara mpanjakan\u2019i Babylona, ilay fahavalo nifofo ny ainy.\u201d\u2019\u201d"
    },
    "45": {
        "1": "Izao no teny nolazain\u2019i Jeremia mpaminany tamin\u2019i Baroka zanak\u2019i Neria, tamin\u2019izy nanoratra tao anaty boky ny teny notononin\u2019i Jeremia taminy, tamin\u2019ny taona fahefatra nanjakan\u2019i Joiakima zanak\u2019i Josia, mpanjakan\u2019ny Joda:",
        "2": "\u201cIzao no nolazain\u2019i Jehovah Andriamanitry ny Israely momba anao, ry Baroka \u00f4:",
        "3": "\u2018Hoy ianao: \u201cIdiran-doza aho ity, fa nampian\u2019i Jehovah alahelo ny fijaliako! Sasatry ny misento aho ary tsy mahita fiadanam-po.\u201d\u2019",
        "4": "\u201cKoa izao lazaina amin\u2019i Baroka: \u2018Izao no nolazain\u2019i Jehovah: \u201cHoravako izay efa naoriko, ary hongotako izay efa namboleko, dia ilay tany manontolo.",
        "5": "Ianao anefa mbola mikatsaka zavatra lehibe ho anao ihany. Aza mikatsaka izany intsony.\u201d\u2019 \u201c\u2018Fa hahatonga loza amin\u2019ny nofo rehetra aho\u2019, hoy i Jehovah, \u2018nefa homeko ho babonao kosa ny ainao, any amin\u2019ny toerana rehetra halehanao.\u2019\u201d"
    },
    "46": {
        "1": "Tonga tamin\u2019i Jeremia mpaminany ny tenin\u2019i Jehovah momba ireo firenena, nanao hoe:",
        "2": "Izao no teny momba an\u2019i Ejipta, eny, momba ny tafik\u2019i Farao Neko mpanjakan\u2019i Ejipta izay resin\u2019i Nebokadrezara mpanjakan\u2019i Babylona teo akaikin\u2019ny reniranon\u2019i Eofrata, any Karkemisy, tamin\u2019ny taona fahefatra nanjakan\u2019i Joiakima zanak\u2019i Josia, mpanjakan\u2019ny Joda:",
        "3": "\u201cOmano ny ampinga kely sy ny ampinga lehibe, ary manat\u00f2na hiady.",
        "4": "Asio lasely ny soavaly ka itaingeno, ry mpitaingin-tsoavaly \u00f4! Anaovy ny fiarovan-dohanareo ary mak\u00e0 toerana. Rangito ny lefona ka ataovy mangirana, ary anaovy ny akanjonareo mifono vy.",
        "5": "\u201c\u2018Nahoana izy ireo no hitako mihorohoro? Mitakemotra izy ireo, ary resy tanteraka ny lehilahy maheriny, ka mandositra ary tsy miherika akory. Manjaka hatraiza hatraiza ny tahotra\u2019, hoy i Jehovah.",
        "6": "\u2018Aoka tsy hitady handositra ny haingam-pandeha, ary aoka tsy hitady hitsoaka ny mahery. Any avaratra, eo amoron\u2019ny reniranon\u2019i Eofrata, izy ireo no tafintohina sy lavo.\u2019",
        "7": "\u201cIza ir\u1ef3 miakatra toy ny Reniranon\u2019i Neily ir\u1ef3, ary toy ny renirano misamboaravoara?",
        "8": "I Ejipta no miakatra toy ny Reniranon\u2019i Neily ary ny rano ao aminy misamboaravoara toy ny renirano. Hoy izy: \u2018Hiakatra aho ka handrakotra ny tany. Horavako avy hatrany ny tan\u00e0na ary haringako ny mponina ao.\u2019",
        "9": "Miakara, ry soavaly \u00f4! Aoka ianareo, ry kalesy, hiriotra mafy toy ny adala! Aoka hivoaka ny lehilahy mahery, dia i Kosy sy Pota, mpitana ampinga, ary ny Lodima izay kalazalahy amin\u2019ny fampiasana tsip\u00ecka.",
        "10": "\u201cAn\u2019i Jehovah Tompon\u2019ny tafika sady Tompo Fara Tampony izany andro izany. Andro famaliana izay hamaliany an\u2019ireo fahavalony izany. Ny sabatra dia hihinana sy ho voky ary hisotro ny ran\u2019izy ireo ka ho afa-ketaheta. Fa misy sorona ataon\u2019i Jehovah Tompon\u2019ny tafika sady Tompo Fara Tampony, ao amin\u2019ilay tany any avaratra, eo akaikin\u2019ny reniranon\u2019i Eofrata.",
        "11": "\u201cMiakara any Gileada ary mak\u00e0 balsama, ry Ejipta zanakavavy virjiny \u00f4! Very maina fotsiny ny nanaovanao zavatra maro hahasitrana anao, fa tsy ho salama intsony ianao.",
        "12": "Efa ren\u2019ireo firenena ny fahafaham-barakanao, ary manenika an\u2019ilay tany ny fitarainanao. Fa mifamingana ireo lehilahy mahery, ka ny iray mamingana ny iray, hany ka samy lavo izy ireo.\u201d",
        "13": "Izao no tenin\u2019i Jehovah tamin\u2019i Jeremia mpaminany momba ny hahatongavan\u2019i Nebokadrezara mpanjakan\u2019i Babylona mba hanafika an\u2019i Ejipta:",
        "14": "\u201cLazao at\u1ef3 Ejipta izany, ary torio ao Migdola, eny, ambarao ao Nofa sy Tapanesa. Lazao hoe: \u2018Mak\u00e0 toerana ka miom\u00e0na, fa hisy sabatra handripaka manodidina anao.",
        "15": "Nahoana no ripaka toy ny nopaohin\u2019ny rano ireo maherinao? Tsy nahatohitra izy ireo, satria i Jehovah mihitsy no nandroaka azy.",
        "16": "Maro be no tafintohina ka lavo. Koa nifampiresaka izy ireo hoe: \u201cMitsang\u00e0na, andao hiverina any amin\u2019ny firenentsika, any amin\u2019ny tanin\u2019ny havantsika fa nampitondra faisana antsika ny sabatra.\u201d\u2019",
        "17": "Rehefa any izy ireo dia hiantsoantso hoe: \u2018Resa-be fotsiny ny an\u2019i Farao mpanjakan\u2019i Ejipta! Navelany handalo fotsiny ny fotoanan\u2019ny fety.\u2019",
        "18": "\u201c\u2018Raha mbola velona koa aho\u2019, hoy ilay Mpanjaka atao hoe Jehovah Tompon\u2019ny tafika, \u2018dia hiditra at\u1ef3 izy, ka ho sahala amin\u2019i Tabara eo amin\u2019ireo tendrombohitra sy ho tahaka an\u2019i Karmela eo amoron\u2019ny ranomasina.",
        "19": "Ry Ejipta zanakavavy \u00f4, eny, ianao izay monina eto, amboary ny entanao fa hatao sesitany ianao. Higagan\u2019ny olona i Nofa ary hodorana ka tsy hisy mponina.",
        "20": "Ombivavy kely tena tsara tarehy i Ejipta. Hisy moka avy any avaratra anefa ho avy hanaikitra azy.",
        "21": "Toy ny zanak\u2019omby mifahy koa ireo mpikarama an\u2019adiny, nefa hilavo lefona sy handositra daholo. Tsy hahatohitra izy ireo, fa ho tonga ny andro hahitany loza, dia ny fotoana hifantohana aminy.\u2019",
        "22": "\u201c\u2018Ny feony dia toy ny an\u2019ny bibilava mandositra. Handroso amin-kery mantsy ny fahavalo, ary hitondra famaky toy ny mpikapa kitay izy ireo rehefa hiditra eto.",
        "23": "Dia hokapain\u2019ny fahavalo ny alany\u2019, hoy i Jehovah \u2018satria ala sarotra hitsofohana. Fa mbola maro noho ny valala ireny ka tsy hita isa.",
        "24": "Ho menatra i Ejipta zanakavavy. Hatolotra eo an-tanan\u2019ilay firenena any avaratra tokoa izy.\u2019",
        "25": "\u201cHoy i Jehovah Tompon\u2019ny tafika, Andriamanitry ny Israely: \u2018Hitodika manokana amin\u2019i Amona ao No aho, sy amin\u2019i Farao sy Ejipta sy ny andriamaniny sy ny mpanjakany, dia amin\u2019i Farao sy izay rehetra matoky azy.\u2019",
        "26": "\u201c\u2018Dia hatolotro eo an-tanan\u2019izay mifofo ny ainy ireo, sy eo an-tanan\u2019i Nebokadrezara mpanjakan\u2019i Babylona ary eo an-tanan\u2019ny mpanompony. Aorian\u2019izany, dia honenana toy ny taloha i Ejipta\u2019, hoy i Jehovah.",
        "27": "\u201c\u2018Fa aza matahotra kosa ianao, ry Jakoba mpanompoko \u00f4, ary aza mihorohoro, ry Israely \u00f4! Fa hovonjeko avy any an-tany lavitra ianao, ary ny taranakao hovonjeko avy any amin\u2019ny tany nahababo azy. Dia hiverina tokoa i Jakoba, ka tsy hisy hanakorontana fa handry feizay, ary tsy hisy hampangovitra azy.",
        "28": "Koa aza matahotra ianao, ry Jakoba mpanompoko \u00f4\u2019, hoy i Jehovah \u2018fa momba anao aho. Haringako kosa ny firenena rehetra nanaparitahako anao, fa ianao tsy mba haringako. Hofaiziko araka ny antonony ihany anefa ianao, ary tsy havelako ho afa-maina mihitsy fa hosaziko ihany.\u2019\u201d"
    },
    "47": {
        "1": "Tonga tamin\u2019i Jeremia mpaminany ny tenin\u2019i Jehovah momba ny Filistinina, talohan\u2019ny nanafihan\u2019i Farao an\u2019i Gaza,",
        "2": "ka izao no nolazain\u2019i Jehovah: \u201cMisy rano miakatra avy any avaratra ka tonga riaka manafotra. Ary ny rano dia hanafotra an\u2019ilay tany sy izay rehetra eo aminy, izany hoe ny tan\u00e0na sy ny mponina ao. Koa hiantsoantso ny olona, ary hidradradradra ny mponina rehetra ao amin\u2019ilay tany.",
        "3": "Ho ren\u2019ny raim-pianakaviana ny fikatrokatroky ny kitron-tsoavaly, sy ny firodorodon\u2019ny kalesin\u2019ady, ary ny fikotrokotroky ny kodiarany, ka tsy hitodika hamonjy an\u2019ireo zanany akory izy ireo satria hiraviravy tanana.",
        "4": "Fa tonga ilay andro handrobana ny Filistinina rehetra sy handringanana an\u2019ireo sisa niangana, izay nanampy an\u2019i Tyro sy Sidona. Horobain\u2019i Jehovah mantsy ny sisa tavela amin\u2019ireo Filistinina avy any amin\u2019ny nosy Kaftora.",
        "5": "Ho sola i Gaza, ary ho rava i Askelona. Mandra-pahoviana ianareo mponina sisa eny amin\u2019ny lemaka iva no handidididy ny vatanareo?",
        "6": "\u201c\u00d4 ry sabatr\u2019i Jehovah \u00f4! Rahoviana ihany ianao vao hiato? Aoka ianao hitsofoka ao anaty tranon-tsabatra. Mitsahara ary mang\u00ecna!",
        "7": "\u201cAtaony ahoana moa no hiato? I Jehovah ange no nanome baiko azy e! Natao hamelezana an\u2019i Askelona sy ny morontsiraka ilay sabatra. Any no nanendreny azy.\u201d"
    },
    "48": {
        "1": "Izao no nolazain\u2019i Jehovah Tompon\u2019ny tafika, Andriamanitry ny Israely, momba an\u2019i Moaba: \u201cNidiran-doza i Nebo fa voaroba! Menatra sy azo babo i Kiriataima. Menatra sy mihorohoro ilay tendrombohitra fandosirana.",
        "2": "Tsy misy midera intsony i Moaba. Nisy nanao tetika hahatonga loza aminy tany Hesbona, ka nanao hoe: \u2018Andao hofongorantsika tsy ho firenena intsony izy!\u2019 \u201cTokony hangina koa ianao, ry Madmena, fa manaraka anao avy ato aoriana ny sabatra!",
        "3": "Feo mitaraina no re ao Horonaima. Misy fandrobana sy fandravana lehibe ao.",
        "4": "Rava i Moaba, ary re mitaraina ny ankizy madinika ao.",
        "5": "Mitomany ny olona miakatra mankany Lohita. Ranomaso re izao! Feon\u2019olona ory mitaraindraina no re eny amin\u2019ny lalana midina avy any Horonaima, satria ren\u2019izy ireo ilay fandravana.",
        "6": "\u201cMandosira ka vonjeo ny ainareo! Dia ho toy ny hazo zenevrie any an-tany efitra ianareo.",
        "7": "Ho babo koa ianao satria ny zava-bitanao sy ny harenanao no natokisanao. Hatao sesitany tokoa i Kemosy, miaraka amin\u2019ny mpisorony sy ny andrianany.",
        "8": "Hidiran\u2019ny mpandroba ny tan\u00e0na rehetra, ka tsy hisy tan\u00e0na ho afa-miala. Ho potika mihitsy ny lemaka iva ary ho simba ny tany lemaka, araka ny efa nolazain\u2019i Jehovah.",
        "9": "\u201cOmeo marika famantaran-dalana i Moaba, satria handositra izy rehefa horavana. Hanjary higagan\u2019ny olona ireo tan\u00e0nany sady tsy hisy mponina intsony.",
        "10": "\u201cHo voaozona anie izay manao tsirambina ny asa ampanaovin\u2019i Jehovah azy. Ary ho voaozona koa anie izay tsy mety mampiasa ny sabany handatsahan-dra!",
        "11": "\u201cNandry feizay efa hatramin\u2019ny fahazazany ny Moabita, ary tsy nisy nanakorontana mihitsy izy ireo, toy ny divay tsy nahetsiketsika ka mihandrona eny ambany ny faikany. Mbola tsy nafindra ho amin\u2019ny siny hafa izy ireo, ary mbola tsy natao sesitany. Izany no tsy nampiova ny tsirony sy ny fofony.",
        "12": "\u201c\u2018Koa ho avy ny andro\u2019, hoy i Jehovah, \u2018izay handefasako olona mba hanongilana ny siny misy azy. Koa hatongilan\u2019ireny tokoa izy ireo, ka tsy havelany hisy tavela intsony ny ao anaty siny, ary hopotipotehiny ireo siny lehibe.",
        "13": "Dia ho menatra ny Moabita noho ny amin\u2019i Kemosy, toy ny nahamenatra ny taranak\u2019Israely noho ny amin\u2019i Betela, izay nitokisany.",
        "14": "Ahoana no ahasahianareo miteny hoe: \u201cLehilahy matanjaka izahay sady mpiady mahery\u201d?\u2019",
        "15": "\u201c\u2018Norobaina i Moaba ary nisy nananika ny tan\u00e0nany. Nidina hovonoina ireo tovolahy voafantina tao aminy\u2019, hoy ilay Mpanjaka atao hoe Jehovah Tompon\u2019ny tafika.",
        "16": "\u201cMananontanona ny loza hanjo ny Moabita, ary manatona haingana dia haingana ny fahoriany.",
        "17": "Hangoraka azy daholo ny manodidina azy sy izay rehetra mahalala ny anarany. Milaz\u00e0 hoe: \u2018Dia tapaka tokoa mantsy ilay tsorakazo mafy, ilay tehina tsara tarehy!\u2019",
        "18": "\u201cMid\u00ecna avy eny amin\u2019ny toeram-boninahitrao ary mipetraha na dia mangetaheta aza ianao, ry Dibona zanakavavy, eny, ianao izay monina eto. Fa tonga hamely anao ilay nandroba an\u2019i Moaba, ka horavany ireo toerana voaro mafy ao aminao.",
        "19": "\u201cMijan\u00f2na ka jereo tsara ny lalana, ry mponin\u2019i Aroera \u00f4! Anontanio ny lehilahy mandositra sy ny vehivavy milefa hoe: \u2018Fa misy inona?\u2019",
        "20": "Menatra i Moaba satria nihorohoro. Midradradradr\u00e0 sy miantsoantsoa! Lazao any Arnona hoe voaroba i Moaba.",
        "21": "Miakatra fitsarana ny tany lemaka, dia i Holona sy Jahaza. Voaheloka i Mefata,",
        "22": "Dibona, Nebo, Beti-diblataima,",
        "23": "Kiriataima, Beti-gamola, Beti-meona,",
        "24": "Keriota, Bozra ary ny tan\u00e0na rehetra ao Moaba, na ny lavitra na ny akaiky.",
        "25": "\u201c\u2018Tapaka ny tandrok\u2019i Moaba, ary tapaka koa ny sandriny\u2019, hoy i Jehovah.",
        "26": "\u2018Ataovy izay hahamamo azy, fa nirehareha nanohitra an\u2019i Jehovah izy. Nihosinkosina tao anaty loany i Moaba ary nataon\u2019ny olona fihomehezana.",
        "27": "\u201c\u2018Tsy nataonao fihomehezana ve ny Israely? Natao ho isan\u2019ny mpangalatra angaha izy? Fa nihivingivin-doha ianao isaky ny niresaka zava-dratsy momba azy.",
        "28": "\u201c\u2018Ilaozy ny tan\u00e0nanareo, ka mitoera ao amin\u2019ny harambato, ry mponin\u2019i Moaba \u00f4! Aoka ianareo ho toy ny voromailala manao ny akaniny eny akaikin\u2019ny vava lavaka.\u2019\u201d",
        "29": "\u201cEfa renay ny fireharehan\u2019i Moaba, ny fanamboniany tena, ny fireharehany, ny fizahozahoany, ary ny avonavon\u2019ny fony. Mizahozaho tokoa izy.\u201d",
        "30": "\u201c\u2018Fantatro ny fisafoahany\u2019, hoy i Jehovah. \u2018Zava-poana ny fireharehany ary tsy ho tanteraka ny redirediny.",
        "31": "Koa hidradradradra noho ny amin\u2019i Moaba aho, ary hitaraina noho ny amin\u2019i Moaba manontolo. Hisy higogogogo noho ny amin\u2019ny olona ao Kira-heresa.",
        "32": "\u201c\u2018Mbola mihoatra noho ny nitomaniana an\u2019i Jazera no hitomaniako anao, ry voalobok\u2019i Sibma \u00f4! Tonga hatrany ampitan\u2019ny ranomasina ny sampanao midoroboka. Tonga hatrany an-dranomasina izany, eny, hatrany Jazera. Naripaky ny mpandroba ny voankazo masaka fahavaratra sy ny voaloboka notazanao.",
        "33": "Tsy re eny amin\u2019ny saham-boankazo sy ao Moaba intsony ny feon\u2019olona mifaly sy miravoravo. Ataoko tsy misy divay hotovozina intsony avy ao anaty lavaka famiazam-boaloboka. Tsy hisy intsony ny horakoraky ny mpanitsakitsaka voaloboka. Tsy horakora-pifaliana intsony no ho re!\u2019\u201d",
        "34": "\u201c\u2018Manandratra ny feony izy ireo, ka re hatrany Elale sy Jahaza ny antsoantso ao Hesbona. Ary re hatrany Horonaima sy Egleta-selisia ny antsoantso ao Zoara. Fa na ny ranon\u2019i Nimrima aza ho ritra tanteraka.",
        "35": "Hofoanako tsy hisy ao Moaba ny olona manao fanatitra eny amin\u2019ny toerana avo sy manolotra setroka ho sorona ho an\u2019andriamaniny\u2019, hoy i Jehovah.",
        "36": "\u2018Koa hitaraindraina toy ny sodina ny foko noho ny amin\u2019i Moaba. Ary hitaraindraina toy ny sodina koa ny foko noho ny amin\u2019ny mponin\u2019i Kira-heresa. Koa ho fongana tokoa ny harem-be nangoniny.",
        "37": "Fa nosolaina ny lohan\u2019izy rehetra, ary noharatana daholo ny volombavany. Nodidididiana ny tanan\u2019izy rehetra ary lamba gony no eny amin\u2019ny andilany!\u2019\u201d",
        "38": "\u201c\u2018Tsy misy afa-tsy fidradradradrana no re eny amin\u2019ny tampon-trano rehetra ao Moaba sy eny amin\u2019ny tany malalaky ny tan\u00e0na. Fa nopotehiko toy ny vilany tsy misy mpitia i Moaba\u2019, hoy i Jehovah.",
        "39": "\u2018Mihorohoro tokoa izy! Midradradradr\u00e0 ianareo! Nandositra i Moaba! Menatra izy! Nataon\u2019ny olona fihomehezana i Moaba. Mihorohoro daholo ny manodidina azy mahita izay manjo azy.\u2019\u201d",
        "40": "\u201cFa izao no nolazain\u2019i Jehovah: \u2018Hisy hamelatra ny elany mba hifaoka an\u2019i Moaba, toy ny ataon\u2019ny voromahery izay mifaoka tampoka ny hazany.",
        "41": "Ho voababo ireo tan\u00e0nany ary ho lasan\u2019olona tokoa ireo toerana voaro mafy. Amin\u2019izany andro izany, ny fon\u2019ireo lehilahy mahery ao Moaba dia ho toy ny fon\u2019ny vehivavy mitebiteby rehefa mihetsi-jaza.\u2019\u201d",
        "42": "\u201c\u2018Ho fongana tsy ho firenena intsony i Moaba, noho izy nirehareha nanohitra an\u2019i Jehovah.",
        "43": "Horohoro sy lavaka ary fandrika no miandry anao, ry mponin\u2019i Moaba\u2019, hoy i Jehovah.",
        "44": "\u2018Koa izay mandositra noho ny horohoro dia ho latsaka ao anaty lavaka, ary izay miakatra avy ao an-davaka kosa ho azon\u2019ny fandrika.\u2019 \u201c\u2018Fa hataoko tonga amin\u2019i Moaba ny taona hifantohako aminy\u2019, hoy i Jehovah.",
        "45": "\u2018Teo ambany alokalok\u2019i Hesbona no nijanona ireo nandositra, fa tsy nanan-kery intsony. Fa hisy afo hivoaka tokoa avy ao Hesbona ary hisy lelafo avy ao Sihona, ka handevona ny fihirifan\u2019i Moaba sy ny tampon-dohan\u2019ireo zanaky ny fitabatabana.\u2019",
        "46": "\u201c\u2018Lozanao, ry Moaba! Ripaka ny olon\u2019i Kemosy. Fa voababo ny zanakao lahy sy ny zanakao vavy.",
        "47": "Mbola hangoniko avy amin\u2019ny fahababoana anefa ny mponin\u2019i Moaba any am-parany\u2019, hoy i Jehovah. \u2018Mifarana eto ny didim-pitsarana momba an\u2019i Moaba.\u2019\u201d"
    },
    "49": {
        "1": "Izao no nolazain\u2019i Jehovah momba ny taranak\u2019i Amona: \u201cTsy manan-janaka angaha ny Israely, sa tsy manana mpandova? Koa nahoana no nalain\u2019i Malkama ny tanin\u2019i Gada, ka ny mpivavaka aminy no mipetraka ao amin\u2019ireo tan\u00e0nan\u2019ny Israely?\u201d",
        "2": "\u201c\u2018Koa ho avy ny andro\u2019, hoy i Jehovah, \u2018izay hanaovako izao zavatra izao amin\u2019i Raban\u2019ny taranak\u2019i Amona: Hataoko mandre fanairana izy satria hisy hanafika. Dia ho tan\u00e0na aolo izy, ka ho antontan-javatra rava sisa. Ary hodorana ireo tan\u00e0na miankina aminy.\u2019 \u201c\u2018Ho lasan\u2019ny Israely ireo namabo azy\u2019, hoy i Jehovah.",
        "3": "\u201c\u2018Midradradradr\u00e0, ry Hesbona \u00f4, fa voaroba i Ay! Aoka ianareo hitaraina, ry tan\u00e0na miankina amin\u2019i Raba. Misik\u00ecna lamba gony. Aoka ianareo hinaonaona sy hivezivezy eny amin\u2019ireo vala, fa hatao sesitany i Malkama, miaraka amin\u2019ny mpisorony sy ny andrianany rehetra.",
        "4": "Nahoana ianao no mirehareha noho ireo lemaka iva ao aminao, eny, ireo lemaka iva azon-drano, ry zanakavavy mpivadika, dia ianao izay mitoky amin\u2019ny harenanao, ka manao hoe: \u201cIza no ho sahy hankat\u1ef3 amiko?\u201d\u2019\u201d",
        "5": "\u201c\u2018Zavatra mampahatahotra avy eny amin\u2019ny manodidina anao no hataoko tonga aminao\u2019, hoy i Jehovah Tompon\u2019ny tafika, ilay Tompo Fara Tampony. \u2018Dia haparitaka any amin\u2019izay hitsinareo avy ianareo. Ary tsy hisy hanangona an\u2019izay mandositra.\u2019\u201d",
        "6": "\u201c\u2018Aorian\u2019izany anefa, dia hangoniko avy amin\u2019ny fahababoana ny taranak\u2019i Amona\u2019, hoy i Jehovah.\u201d",
        "7": "Izao no nolazain\u2019i Jehovah Tompon\u2019ny tafika momba an\u2019i Edoma: \u201cTsy misy fahendrena intsony angaha ao Temana? Tsy manana torohevitra homena intsony angaha ireo mahira-tsaina? Foana ve ny fahendreny?",
        "8": "Mandosira! Mial\u00e0 ao! Mid\u00ecna hiafina ao amin\u2019ny lalina, ry mponin\u2019i Dedana! Fa hataoko mihatra aminy ny loza nanjo an\u2019i Esao, amin\u2019ny fotoana hitodihako manokana aminy.",
        "9": "Raha mpioty voaloboka no tonga ao aminao, tsy hamela sisa hotsimponina ve izy? Raha mpangalatra no tonga alina ao aminao, tsy izay tiany ihany ve no hoentiny?",
        "10": "Fa hataoko mangadihady kosa i Esao. Hataoko miharihary ny toeram-piafenany ka tsy hisy ho afaka hiafina ao. Ho voaroba ny taranany sy ny rahalahiny ary ny mpiara-monina aminy. Ary izy kosa tsy hisy intsony.",
        "11": "Ilaozy ny kamboty ray ao aminao, ry Edoma, fa izaho no hitsimbina ny ainy. Ary hatoky ahy ny mpitondratena ao aminao.\u201d",
        "12": "Fa izao no nolazain\u2019i Jehovah: \u201cNa tsy mpisotro amin\u2019ny kaopiko aza izy ireo, dia tsy maintsy hisotro. Koa ianao indray ve no havela ho afa-maina tsy ho voasazy? Tsy havela ho afa-maina mihitsy ianao, satria tsy maintsy hisotro amin\u2019ny kaopiko ianao.\u201d",
        "13": "\u201cMianiana amin\u2019ny tenako aho\u201d, hoy i Jehovah, \u201cfa hanjary higagan\u2019ny olona tokoa i Bozra, sady holatsaina sy ho rava ary ho voaozona. Ho rava tanteraka mandritra ny fotoana tsy voafetra koa ny tan\u00e0nany rehetra.\u201d",
        "14": "Nandre tatitra avy amin\u2019i Jehovah aho, ary nisy iraka nalefa tany amin\u2019ireo firenena hilaza hoe: \u201cMivoria ka andao hanafika azy, ary mitsang\u00e0na, andao hiady aminy!\u201d",
        "15": "\u201cEfa nataoko firenena kely ianao, teo amin\u2019ireo firenena, ary nataon\u2019ny olona tsinontsinona.",
        "16": "Nahatonga ny olona hihorohoro mantsy ianao, ary ny fireharehan\u2019ny fonao no namitaka anao, ry ilay mipetraka eny an-tsefatsefa-bato sy monina eny amin\u2019ny havoana avo. Na manorina ny akaninao eny amin\u2019ny avo toy ny ataon\u2019ny voromahery aza ianao, dia avy eny no hampidinako anao\u201d, hoy i Jehovah.",
        "17": "\u201cHigagan\u2019ny olona i Edoma. Hitolagaga izay rehetra mandalo eo ka hisioka noho ny loza rehetra nanjo azy.",
        "18": "Toy ny nandravana an\u2019i Sodoma sy Gomora ary ireo tan\u00e0na manodidina azy\u201d, hoy i Jehovah, \u201cno hanjo an\u2019i Edoma, ka tsy hisy honina intsony ao, ary tsy hisy zanak\u2019olombelona hivahiny ao.",
        "19": "\u201cHisy olona hiakatra hamely an\u2019ilay fonenana maharitra, toy ny liona miakatra avy ao anaty kirihitrala matevina eny amoron\u2019i Jordana. Hampandosiriko avy hatrany anefa i Edoma ka hiala ao. Dia hotendreko hamely azy ilay voafidy. Fa iza moa no toa ahy? Iza no ho sahy hila ady amiko, ary iza no mpiandry ondry mahatohitra ahy?",
        "20": "Koa henoinareo izay nokasain\u2019i Jehovah hatao mba hamelezana an\u2019i Edoma, sy ny tetika efa noeritreretiny hamelezana ny mponin\u2019i Temana: Hotaritaritina tokoa ny ondry kely. Ho lao mihitsy ny fonenan\u2019izy ireo, noho ny amin\u2019ireo mponina any.",
        "21": "Nihovotrovotra ny tany noho ny fidoboky ny fianjeran\u2019izy ireo. Nandrenesana feo mitaraindraina na dia hatrany amin\u2019ny Ranomasina Mena aza.",
        "22": "Hisy olona hanao toy ny voromahery ka hiakatra, ary avy eo dia hifaoka tampoka. Hamelatra ny elany mba hifaoka an\u2019i Bozra izy. Amin\u2019izany andro izany, ny fon\u2019ireo lehilahy mahery ao Edoma dia ho toy ny fon\u2019ny vehivavy mitebiteby rehefa mihetsi-jaza.\u201d",
        "23": "Izao no voalaza momba an\u2019i Damaskosy: \u201cMenatra i Hamata sy Arpada, satria nandre vaovao ratsy. Kivy izy ireo. Toy ny ranomasina misamboaravoara ny olona, ka tsy mety tony.",
        "24": "Tsy manana herim-po intsony i Damaskosy. Manao tari-dositra izy ary tora-kovitra. Ory sy manaintaina toy ny vehivavy efa hiteraka izy.",
        "25": "Fa nahoana \u00e0ry no tsy nilaozana ilay tan\u00e0na noderaina fatratra, dia ilay tan\u00e0na nahafaly?",
        "26": "\u201cKoa hiampatrampatra eny an-tany malalaka ny fatin\u2019ireo tovolahy ao aminy, ary ho ripaka daholo ireo lehilahy mpiady, amin\u2019izany andro izany\u201d, hoy i Jehovah Tompon\u2019ny tafika.",
        "27": "\u201cHandrehitra afo handoroana ny mandan\u2019i Damaskosy aho, ka ho levon\u2019ny afo ny tilikambo fonenan\u2019i Beni-hadada.\u201d",
        "28": "Izao no nolazain\u2019i Jehovah momba an\u2019i Kedara sy ireo fanjakana ao Hazora izay notafihin\u2019i Nebokadrezara mpanjakan\u2019i Babylona: \u201cMitsang\u00e0na ka miakara any Kedara mba handroba an\u2019ireo zanaky ny Atsinanana.",
        "29": "Ho lasan\u2019olona ny tranolainy sy ny ondry aman\u2019osiny sy ny lainy ary ny fitaovany rehetra. Hisy haka koa ny ramevany. Dia hisy hiantsoantso hilaza amin\u2019ny mponin\u2019i Kedara hoe: \u2018Manjaka hatraiza hatraiza ny tahotra!\u2019\u201d",
        "30": "\u201cMandosira ka mandehana mitsoaka lavitra be! Mid\u00ecna hiafina ao amin\u2019ny lalina, ry mponin\u2019i Hazora \u00f4!\u201d, hoy i Jehovah. \u201cFa mikasa hamely anareo i Nebokadrezara mpanjakan\u2019i Babylona, ary misy tetika efa noeritreretiny hamelezana anareo.\u201d",
        "31": "\u201cMitsang\u00e0na ka miakara hiady amin\u2019ilay firenena mandry feizay sy monina tsy manana ahiahy!\u201d, hoy i Jehovah. \u201cTsy misy varavarana na bara hidiny ny tan\u00e0nany. Ary mitoka-monina izy.",
        "32": "Koa ho lasan\u2019ny fahavalo ny ramevany sy ny biby fiompiny maro be. Haeliko any amin\u2019ny vazan-tany efatra * izy ireo, eny, ireo manapaka ny volony avy eo amin\u2019ny fihirifany. Hahatonga loza aminy, avy eny amin\u2019ny faritra rehetra manodidina azy, aho\u201d, hoy i Jehovah.",
        "33": "\u201cDia ho lasa fonenan\u2019ny alikadia i Hazora, ary ho aolo mandritra ny fotoana tsy voafetra. Tsy hisy honina intsony ao, ary tsy hisy zanak\u2019olombelona hivahiny ao.\u201d",
        "34": "Izao no tenin\u2019i Jehovah tonga tamin\u2019i Jeremia mpaminany momba an\u2019i Elama, teo am-piandohan\u2019ny fanjakan\u2019i Zedekia mpanjakan\u2019ny Joda:",
        "35": "\u201cIzao no nolazain\u2019i Jehovah Tompon\u2019ny tafika: \u2018Hotapahiko ny tsip\u00eckan\u2019i Elama, dia ny loharanon\u2019ny heriny.",
        "36": "Hataoko mifofofofo amin\u2019i Elama ny rivotra efatra avy any amin\u2019ny lafiny efatry ny lanitra. Dia haeliko any amin\u2019ny toerana rehetra itsofan\u2019ny rivotra izy ireo, ka tsy hisy firenena tsy hahitana an\u2019ireo Elamita niparitaka ireo.\u2019\u201d",
        "37": "\u201cHataoko mihorohoro eo anatrehan\u2019ny fahavalony sy eo anatrehan\u2019ireo mifofo ny ainy ny Elamita. Hahatonga loza amin\u2019izy ireo aho, dia ny fahatezerako mirehitra\u201d, hoy i Jehovah. \u201cHandefasako sabatra hamely azy izy ireo, mandra-paharipany tanteraka.\u201d",
        "38": "\u201cDia hapetrako ao Elama ny seza fiandrianako, ary haringako ny mpanjaka sy ny andriana ao aminy\u201d, hoy i Jehovah.",
        "39": "\u201cAny am-parany anefa, dia mbola hangoniko avy amin\u2019ny fahababoana ny Elamita\u201d, hoy i Jehovah."
    },
    "50": {
        "1": "Ny tenin\u2019i Jehovah nambaran\u2019i Jeremia mpaminany momba an\u2019i Babylona, ilay tanin\u2019ny Kaldeanina:",
        "2": "\u201cLazao any amin\u2019ireo firenena, ary ambarao! Manang\u00e0na tsato-kazo famantarana, ary ambarao fa aza misy afenina. Lazao hoe: \u2018Azo babo i Babylona. Menatra i Bela ary mihorohoro i Merodaka. Menatra ireo sary nivavahany. Mihorohoro ireo sampiny maharikoriko.\u2019",
        "3": "Fa misy firenena miakatra avy any avaratra mba hamely azy. Io no hahatonga ny taniny higagan\u2019ny olona, ka tsy hisy mponina intsony ao. Nandositra daholo ny olona sy ny biby fiompy. Efa lasa ireny.\u201d",
        "4": "\u201cAmin\u2019izany andro sy fotoana izany\u201d, hoy i Jehovah, \u201cdia hiverina ny taranak\u2019Israely sy ny taranak\u2019i Joda. Handeha izy ireo, ary hitomany eny am-pandehanana. Hitady an\u2019i Jehovah Andriamaniny izy ireo.",
        "5": "Hanontany ny lalana mankany Ziona izy ireo ary hitodika mankany, ka hanao hoe: \u2018Andao hanao fifanekena amin\u2019i Jehovah, dia fifanekena mandritra ny fotoana tsy voafetra sady tsy hohadinoina.\u2019",
        "6": "Nanjary toy ny andian\u2019ondry efa ho faty ny oloko. Nampirenireny azy ny mpiandry azy. Nentin\u2019ireny tany an-tendrombohitra izy ireo. Teny an-tendrombohitra sy teny an-kavoana no nandehanan\u2019izy ireo, ka nohadinoiny ilay toerana nialany sasatra.",
        "7": "Hihinana azy izay rehetra mahita azy, ary ny fahavalony hiteny hoe: \u2018Tsy ho meloka isika satria ry zareo no nanota tamin\u2019i Jehovah, dia i Jehovah fonenan\u2019ny fahamarinana sy fanantenan\u2019ny razany.\u2019\u201d",
        "8": "\u201cMandosira ka mial\u00e0 ao Babylona, ary mivoaha avy ao amin\u2019ny tanin\u2019ny Kaldeanina. Aoka ianareo ho toy ny osilahy * mandeha eo alohan\u2019ny ondry aman\u2019osy.",
        "9": "Fa hanentana firenen-dehibe maro avy any avaratra aho ka hivondrona ireny, ary hampiakariko hamely an\u2019i Babylona. Dia hilahatra hiady aminy ireny, ka avy any no hahazoany an\u2019i Babylona. Ny zana-tsip\u00eckan\u2019ireny dia toy ny an\u2019ny lehilahy mahery izay mandripaka ankizy. Tsy hiverim-potsiny ny lehilahy toy izany.",
        "10": "Horobaina i Kaldea, ary ho afa-po izay rehetra mandroba azy\u201d, hoy i Jehovah.",
        "11": "\u201cFa nifaly sy niravoravo foana ianareo rehefa norobainareo ny lovako. Nifalihavanja toy ny ombivavy kely eo amin\u2019ny ahi-maitso ianareo, ary naneno toy ny soavalilahy.",
        "12": "Tena menatra be ny reninareo. Diso fanantenana ilay niteraka anareo. Izy no lasa farany indrindra amin\u2019ireo firenena. Tany efitra tsy misy rano izy, sady lemaka karakaina.",
        "13": "Tsy hisy mponina intsony ao aminy ary ho lao tanteraka, satria tezitra aminy i Jehovah. Hitolagaga izay mandalo any Babylona ka hisioka noho ny loza rehetra nanjo azy.",
        "14": "\u201cIanareo rehetra mpandefa zana-tsip\u00ecka, milahara manodidina an\u2019i Babylona mba hanafika azy. Tifiro izy ka tapero aminy daholo ny zana-tsip\u00eckanareo, fa tamin\u2019i Jehovah izy no nanota.",
        "15": "Manaova hiakan\u2019ady manodidina azy. Nitolo-batana izy. Nianjera ireo andry ao aminy, ary narodana ireo mandany, satria mamaly ny nataony i Jehovah. Valio araka ny nataony i Babylona. Toy ny efa nataony ihany no ataovy aminy.",
        "16": "Ataovy fongana tsy misy ao Babylona ny mpamafy voa sy ireo mampiasa antsy fijinjana amin\u2019ny fotoana fiakaran\u2019ny vokatra. Hampitondra faisana an\u2019i Babylona ny sabatra, ka samy hiverina any amin\u2019ny fireneny avy ireny, ary samy handositra any amin\u2019ny taniny avy.",
        "17": "\u201cOndry nania ny Israely. Liona no nampiely azy. Ny mpanjakan\u2019i Asyria no nandrapaka azy tamin\u2019ny voalohany. I Nebokadrezara mpanjakan\u2019i Babylona kosa no nikepokepoka ny taolany tamin\u2019ity indray mandeha ity.",
        "18": "Koa izao no nolazain\u2019i Jehovah Tompon\u2019ny tafika, Andriamanitry ny Israely: \u2018Hitodika manokana amin\u2019ny mpanjakan\u2019i Babylona sy ny taniny aho, sahala amin\u2019ny nataoko tamin\u2019ny mpanjakan\u2019i Asyria.",
        "19": "Haveriko any amin\u2019ny kijana nisy azy ny Israely, ka hiraoka ahitra any Karmela sy Basana. Ho voky tokoa izy, eny amin\u2019ny faritra be tendrombohitr\u2019i Efraima sy Gileada.\u2019\u201d",
        "20": "\u201cAry amin\u2019izany andro sy fotoana izany\u201d, hoy i Jehovah, \u201cdia hokarohina izay mety ho fahadisoan\u2019ny Israely nefa tsy hisy, ary hokarohina ny fahotan\u2019ny Joda nefa tsy ho hita, fa hamela ny helok\u2019ireo navelako hiangana aho.\u201d",
        "21": "\u201cMiakara hanafika an\u2019i Merataima sy ny mponin\u2019i Pekoda. Fandripahana sy fandringanana no aoka hanaraka akaiky azy ireo\u201d, hoy i Jehovah. \u201cAtaovy izay rehetra nandidiako anao.",
        "22": "Tabataban\u2019ireo tafika miady no re ao amin\u2019ilay tany, ary fandravana be no ao.",
        "23": "Indrisy fa tapaka sy potika ilay marotoan\u2019ny mpanefy, izay nanorotoro ny tany rehetra! Nanjary nigagan\u2019ireo firenena i Babylona!",
        "24": "Nofandrihako ianao ka tratra, ry Babylona \u00f4, nefa tsy fantatrao akory. Hita ianao ka nosamborina, satria i Jehovah no nilanao ady.",
        "25": "\u201cNosokafan\u2019i Jehovah ny trano fitehirizany fitaovam-piadiana, ka navoakany ny fitaovam-piadiany ho fanamelohana an\u2019i Babylona. Fa misy asa ataon\u2019i Jehovah Tompon\u2019ny tafika sady Tompo Fara Tampony, any amin\u2019ny tanin\u2019ny Kaldeanina.",
        "26": "Midira ao aminy, ianareo avy any amin\u2019ny faritra lavitra indrindra. Sokafy ny trano fitehirizam-bokany. Ataovy mivangongo toy ny antontam-bokatra miavosa ny harenany. Aringano tanteraka izy, ka aza avela hisy hiangana.",
        "27": "Aripaho daholo ny vantotr\u2019ombilahiny. Aoka ireny hidina hovonoina! Idiran-doza ireny fa tonga ny androny, dia ny fotoana hifantohana aminy!",
        "28": "\u201cInjany ny feon\u2019ireo mandositra sy mitsoaka avy any Babylona mba hanambara any Ziona ny famalian\u2019i Jehovah Andriamanitsika, dia ny famaliany noho ny nandravana ny tempoliny.",
        "29": "\u201cAntsoy hamely an\u2019i Babylona ny mpandefa zana-tsip\u00ecka, dia izay rehetra manisy tady ny tsip\u00ecka. Mitobia manodidina azy mba hiady aminy, ka aza avela hisy ho afa-mandositra. Valio araka ny nataony izy. Sahala amin\u2019izay rehetra nataony ihany no ataovy aminy. Fa nirehareha nanohitra an\u2019i Jehovah izy, eny, nanohitra an\u2019Ilay Masin\u2019ny Israely.",
        "30": "Koa hiampatrampatra eny an-tany malalaka ny fatin\u2019ireo tovolahy ao aminy, ary ho ripaka daholo ireo lehilahy mpiady, amin\u2019izany andro izany\u201d, hoy i Jehovah.",
        "31": "\u201cHifanandrina aminao aho, Rafireharehana \u00f4\u201d, hoy i Jehovah Tompon\u2019ny tafika sady Tompo Fara Tampony, \u201cfa ho tonga tokoa ny andronao, dia ny fotoana hifantohako aminao.",
        "32": "Ho tafintohina sy ho lavo Rafireharehana, ka tsy hisy hanarina. Ary handrehitra afo handoroana ny tan\u00e0nany aho, ka ho levon\u2019ny afo ny manodidina azy rehetra.\u201d",
        "33": "Izao no nolazain\u2019i Jehovah Tompon\u2019ny tafika: \u201cSamy nampahorina ny taranak\u2019Israely sy ny taranak\u2019i Joda. Nihazona azy daholo ireo naka azy ho babo ka tsy nety nandefa azy.",
        "34": "Mahery anefa ilay Mpanavotra azy. Jehovah Tompon\u2019ny tafika no anarany. Tsy maintsy hiady ho azy ireo eo amin\u2019ny fitsarana izy, mba hanomezany fialan-tsasatra ny tany sy hampitebiteby ny mponin\u2019i Babylona.\u201d",
        "35": "\u201cMisy sabatra hamely ny Kaldeanina sy ny mponin\u2019i Babylona sy ny andrianany ary ny olon-kendriny\u201d, hoy i Jehovah.",
        "36": "\u201cMisy sabatra hamely an\u2019ireo mpirediredy ka hanao hadalana ireny. Misy sabatra hamely an\u2019ireo lehilahy maheriny ka hihorohoro ireny.",
        "37": "Misy sabatra hamely an\u2019ireo soavaliny sy ny kalesin\u2019adiny ary ny hafa firenena rehetra ao aminy, ka hanjary ho toy ny vehivavy ireny. Misy sabatra hamely an\u2019ireo harenany ka horobaina ireny.",
        "38": "Voa mafy ny rano ao aminy ka ritra, fa tany feno sary sokitra izy. Manao hadalana foana ny mpivavaka amin\u2019ireny satria mahita fahitana mampahatahotra.",
        "39": "Koa hiara-monina ao ny biby mpirenireny any an-tany efitra sy ny biby minaonaona, ary honina ao koa ny aotirisy. Tsy honenana intsony mihitsy izy, ary tsy ho eo intsony, hatramin\u2019ny taranaka fara mandimby.\u201d",
        "40": "\u201cToy ny nandravan\u2019Andriamanitra an\u2019i Sodoma sy Gomora ary ireo tan\u00e0na manodidina azy\u201d, hoy i Jehovah, \u201cno hanjo an\u2019i Babylona, ka tsy hisy honina intsony ao, ary tsy hisy zanak\u2019olombelona hivahiny ao.",
        "41": "\u201cHisy vahoaka ho tonga avy any avaratra. Firenena lehibe sy mpanjaka lehibe no hoentanina avy any amin\u2019ny faritra lavitra indrindra amin\u2019ny tany.",
        "42": "Tsip\u00ecka sy lefom-pohy no eny an-tanany. Lozabe sy tsy hiantra izy ireo. Tahaka ny feon\u2019ny ranomasina misamboaravoara ny fandrenesana azy. Mitaingin-tsoavaly izy ireo, sady milahatra toy ny olona iray mba hiady aminao, ry Babylona zanakavavy \u00f4!",
        "43": "\u201cNandre momba azy ireo ny mpanjakan\u2019i Babylona, ka niraviravy tanana. Ory izy! Manaintaina mafy toy ny vehivavy efa hiteraka izy.",
        "44": "\u201cHisy olona hiakatra hamely an\u2019ilay fonenana maharitra, toy ny liona miakatra avy ao anaty kirihitrala matevina eny amoron\u2019i Jordana. Hampandosiriko avy hatrany anefa ny Babylonianina ka hiala ao amin\u2019ny taniny. Dia hotendreko hamely azy ilay voafidy. Fa iza moa no toa ahy? Iza no ho sahy hila ady amiko, ary iza no mpiandry ondry mahatohitra ahy?",
        "45": "Koa henoinareo izay nokasain\u2019i Jehovah hatao mba hamelezana an\u2019i Babylona, sy ny tetika efa noeritreretiny hamelezana ny tanin\u2019ny Kaldeanina. Hotaritaritina tokoa ny ondry kely. Ho lao mihitsy ny fonenan\u2019izy ireo, noho ny amin\u2019ireo mponina any.",
        "46": "Hihovotrovotra tokoa ny tany handre fa resy i Babylona, ary feo mitaraindraina no re eo amin\u2019ireo firenena.\u201d"
    },
    "51": {
        "1": "Izao no nolazain\u2019i Jehovah: \u201cHampifofofofo rivotra mandravarava aho, mba hamely an\u2019i Babylona sy ny mponin\u2019i Leba-kamay. *",
        "2": "Haniraka olona hankany Babylona aho, ka hokororohin\u2019ireny izy ary hataony izay hahafoana ny taniny. Fa hanodidina an\u2019i Babylona ireny mba hanafika azy, amin\u2019ny andro hahitany loza.",
        "3": "\u201cAoka ireo mpamatotra tadin-tsip\u00ecka tsy hamatotra izany. Ary aoka tsy hisy hahatsangana ireo manao akanjo mifono vy. \u201cAza iantrana ireo tovolahy ao aminy, ary aripaho daholo ny tafiny.",
        "4": "Dia hiampatrampatra any amin\u2019ny tanin\u2019ny Kaldeanina ny fatin\u2019izy ireo, ary ho eny an-dalambeny ireo voatrobaka.",
        "5": "\u201cTsy maty vady mantsy ny Israely sy Joda fa mbola vadin\u2019ilay Andriamaniny, dia i Jehovah Tompon\u2019ny tafika. Ary tena meloka tanteraka ny tanin\u2019ny Kaldeanina eo anatrehan\u2019Ilay Masin\u2019ny Israely.",
        "6": "\u201cMandosira ka mial\u00e0 ao Babylona, ary samia mamonjy ny ainy! Aoka tsy ho faty noho ny fahadisoany ianareo! Fa tonga ny fotoana famalian\u2019i Jehovah, ka izay nataon\u2019i Babylona ihany no havaliny azy.",
        "7": "Kaopy volamena teny an-tanan\u2019i Jehovah i Babylona, ka nataon\u2019i Babylona izay hahamamo ny tany rehetra. Nisotro tamin\u2019ny divainy ireo firenena, ka izany no nahatonga an\u2019ireny hanao hadalana foana.",
        "8": "Nianjera tampoka i Babylona, ka torotoro. Aoka ianareo hidradradradra noho ny aminy. Mak\u00e0 balsama fa manaintaina izy, sao mba mety ho sitrana ihany izy.\u201d",
        "9": "\u201cEfa nanao izay hahasitrana an\u2019i Babylona izahay, fa tsy nety sitrana izy. Ilaozy izy! Andao isika hody any amin\u2019ny tanintsika avy. Fa mipaka hatrany an-danitra ny fanamelohana azy, ary miavosa hatreny amin\u2019ny lanitra feno rahona izany.",
        "10": "Nanao zavatra ara-drariny ho antsika i Jehovah. Andao hotantaraintsika any Ziona ny asan\u2019i Jehovah Andriamanitsika.\u201d",
        "11": "\u201cAtaovy maranitra ny zana-tsip\u00ecka. Ataovy manarona anareo ireo ampinga boribory. Nentanin\u2019i Jehovah ireo mpanjakan\u2019ny Medianina, satria Izy efa nikasa hamely an\u2019i Babylona mba haharava azy. Fa famalian\u2019i Jehovah izany, dia famaliany noho ny nandravana ny tempoliny.",
        "12": "Manang\u00e0na tsato-kazo famantarana satria hotafihina ny mandan\u2019i Babylona. Hamafiso ny fiambenana. Apetraho amin\u2019ny toerany ireo mpitily. Ataovy vonona ireo mpanafika efa miafina. Fa sady efa nikasa i Jehovah no hanatanteraka an\u2019izay nolazainy momba ny hamelezana ny mponin\u2019i Babylona.\u201d",
        "13": "\u201cHifarana hatreo ny aminao, ry vehivavy monina eo amin\u2019ny rano maro sady manankarem-be. Tapitra hatreo ny fitadiavanao tombony.",
        "14": "Efa nianiana tamin\u2019ny tenany * i Jehovah Tompon\u2019ny tafika hoe: \u2018Hofenoiko olona maro be toy ny valala ao aminao. Ary hihira sy hihorakoraka ireny rehefa resiny ianao!\u2019",
        "15": "Izy no Mpanao ny tany, ary tamin\u2019ny heriny no nanaovany azy. Izy koa no nanao izay hahamafy orina ny tany lonaka tamin\u2019ny fahendreny, ary Izy no namelatra ny lanitra tamin\u2019ny fahiratan-tsainy.",
        "16": "Mampisamboaravoara ny rano eny amin\u2019ny lanitra ny feony. Mampiakatra etona avy any amin\u2019ny faran\u2019ny tany izy, sady manao vavahadin-drano ho an\u2019ny orana, ary mamoaka ny rivotra avy ao amin\u2019ny trano fitehirizany azy.",
        "17": "Tsy misaina mihitsy ny olona rehetra ka tsy mahalala. Ho menatra ny mpanefy rehetra fa nanao sary sokitra. Fitaka fotsiny ny sarivongana metaly nataony, fa tsy misy aina.",
        "18": "Zava-poana ireny sady zavatra hamavoin\u2019ny olona. Ho fongana ireny rehefa tonga ny fotoana hifantohana aminy.",
        "19": "\u201cTsy mba toy ireny kosa ilay Anjaran\u2019i Jakoba, fa izy no Mpamolavola ny zava-drehetra sady tehin\u2019ny lovany. Jehovah Tompon\u2019ny tafika no anarany.",
        "20": "\u201cKibay eny an-tanako ianao, ary fitaovam-piadiako. Ianao no hampiasaiko hanorotoroana firenena sy handravana fanjakana.",
        "21": "Ianao no hampiasaiko handrotidrotehana ny soavaly sy ny mpitaingina azy. Ianao no hampiasaiko hanapotipotehana ny kalesin\u2019ady sy ny mpitaingina azy.",
        "22": "Ianao no hampiasaiko handrotidrotehana lehilahy sy vehivavy, lahiantitra sy ankizilahy, ary tovolahy sy virjiny.",
        "23": "Ianao no hampiasaiko handrotidrotehana ny mpiandry ondry sy ny andian\u2019ondriny, ary ny mpamboly sy ireo biby fiompiny miray zioga. Ianao koa no hampiasaiko handrotidrotehana governora sy solontenam-panjakana lefitra.",
        "24": "Hatsingeriko amin\u2019i Babylona sy ny mponina rehetra any Kaldea ny ratsy rehetra nataony tao Ziona, teo anatrehanareo\u201d, hoy i Jehovah.",
        "25": "\u201cHifanandrina aminao aho, ry tendrombohitra mandravarava, dia ianao izay mpandrava ny tany manontolo\u201d, hoy i Jehovah. \u201cHaninjitra ny tanako hamely anao aho ka hakodiako avy eny amin\u2019ny harambato ianao. Hataoko lasa tendrombohitra kilan\u2019ny afo ianao.\u201d",
        "26": "\u201cTsy hakan\u2019ny olona vato hanaovana vato fehizoro na vato fototra ianao, satria ho lao mandritra ny fotoana tsy voafetra\u201d, hoy i Jehovah.",
        "27": "\u201cManang\u00e0na tsato-kazo famantarana ao amin\u2019ilay tany! Tsofy any amin\u2019ireo firenena ny anjombona. Hamasino ireo firenena mpanafika azy. Antsoy hamely azy ny fanjakan\u2019i Ararata sy Miny ary Askenaza. Mandefasa iraka mba hiantso olona ho miaramila hiady aminy. Asaivo miakatra toy ny valala henjam-bolo ireo soavaly.",
        "28": "Hamasino ireo firenena mpanafika sy ireo mpanjakan\u2019i Media sy ny governorany sy ny solontenam-panjakana rehetra ao aminy ary ny faritra rehetra eo ambany fiadidiany avy.",
        "29": "Aoka hihovotrovotra sy hanaintaina mafy ny tany, satria efa nieritreritra ny hamely an\u2019i Babylona i Jehovah, mba hahatonga azy higagan\u2019ny olona sy tsy hisy mponina.",
        "30": "\u201cTsy niady intsony ireo lehilahy mahery tao Babylona. Nijanona tao amin\u2019ireo toerana voaro mafy izy ireo. Tsy nanan-kery intsony izy ireo, fa nanjary toy ny vehivavy. Nodorana ny trano fonenana tao ary tapaka ireo bara hidiny.",
        "31": "\u201cMihazakazaka ny mpihazakazaka iray ka mifanena amin\u2019ny mpihazakazaka iray hafa, ary mihazakazaka koa ny mpilaza vaovao ka mifanena amin\u2019ny iray hafa, mba hilaza amin\u2019ny mpanjakan\u2019i Babylona fa voababo hatraiza hatraiza ny tan\u00e0nany,",
        "32": "lasan\u2019ny fahavalo ireo toerana fiampitana rano, nodorany ireo lakan-jozoro, ary very hevitra ireo lehilahy mpiady.\u201d",
        "33": "Fa izao no nolazain\u2019i Jehovah Tompon\u2019ny tafika, Andriamanitry ny Israely: \u201cToy ny famoloana i Babylona zanakavavy. Izao no fotoana hanosihosena mafy azy. Kely sisa dia ho tonga ny fotoana hijinjana azy.\u201d",
        "34": "\u201cLanin\u2019i Nebokadrezara mpanjakan\u2019i Babylona aho. Nampisahotaka ahy izy. Nataony toy ny vilany tsy misy na inona na inona tavela aho. Toy ny bibilava ngezabe nitelina ahy izy, ka ny zava-mahafinaritra nananako no namenoany ny kibony. Nokobaniny aho ka nesoriny tsy ho eo amin\u2019ny taniko.",
        "35": "\u2018Hifotitra amin\u2019i Babylona anie ny herisetra nataony tamiko sy tamin\u2019ny vatako!\u2019, hoy ny mponin\u2019i Ziona. Hilaza koa i Jerosalema hoe: \u2018Hivaly amin\u2019ny mponin\u2019i Kaldea anie ny rako!\u2019\u201d",
        "36": "Koa izao no nolazain\u2019i Jehovah: \u201cHiady ho anao eo amin\u2019ny fitsarana aho, ka izaho mihitsy no hamaly izay nataony taminao. Hataoko ritra ny ranomasina ao aminy ary hataoko maina ny lavadranony.",
        "37": "Ho lasa korontam-bato miavosa sy fonenan\u2019ny alikadia i Babylona. Higagam-bahoaka sy hampisioka olona izy, ary tsy hisy mponina intsony.",
        "38": "Hierona toy ny liona tanora izy rehetra. Hierona toy ny zana-diona tokoa izy ireo.\u201d",
        "39": "\u201cRaha iny mbola mafana fo iny izy ireo, dia hanaovako fanasambe sy hataoko mamo, mba hifalifaliany. Koa hatory mandritra ny fotoana tsy voafetra izy ireo ka tsy hifoha\u201d, hoy i Jehovah.",
        "40": "\u201cHoentiko midina hovonoina toy ny ondrilahy izy ireo, eny, toy ny ondrilahy sy osilahy.\u201d",
        "41": "\u201cVoababo tokoa mantsy i Sesaka ary azon\u2019ny fahavalo ilay Derain\u2019ny tany manontolo! Hanjary higagan\u2019ireo firenena i Babylona!",
        "42": "Niakatra ny ranomasina ka nanafotra an\u2019i Babylona. Rakotry ny onja maro be izy.",
        "43": "Hanjary higagan\u2019ny olona ireo tan\u00e0nany. Ho tany ngazana sy lemaka karakaina izy. Tsy hisy olona honina ao amin\u2019ilay tany sy ao amin\u2019ireo tan\u00e0nany, ary tsy hisy zanak\u2019olombelona handalo any.",
        "44": "Hitodika manokana amin\u2019i Bela any Babylona aho, ka hasaiko haloan\u2019ny vavany izay efa nateliny. Ary tsy hisy firenena hitanjozotra hankany intsony. Hirodana koa ny mandan\u2019i Babylona.",
        "45": "\u201cMivoaha avy ao aminy, ry oloko, ka samia mamonjy ny ainy mba tsy hiharan\u2019ny fahatezeran\u2019i Jehovah satria tezitra mafy izy.",
        "46": "Raha tsy izany mantsy, dia ho ketraka ny fonareo, ka hatahotra ianareo noho ny amin\u2019ny tatitra ho re ao amin\u2019ilay tany. Hisy tatitra ho tonga amin\u2019ny taona iray, ary amin\u2019ny taona manaraka koa mbola hisy tatitra sy herisetra ao amin\u2019ilay tany, ary hisy mpitondra hanafika mpitondra.",
        "47": "Koa ho avy ny andro hitodihako manokana amin\u2019ireo sary sokitra ao Babylona. Dia ho menatra ilay tany manontolo ary hiampatrampatra ao ny olona maty rehetra ao.",
        "48": "\u201cHihoby ny lanitra sy ny tany ary izay rehetra ao amin\u2019ireo, noho izay hanjo an\u2019i Babylona. Ho tonga avy any avaratra mantsy ny mpandroba azy\u201d, hoy i Jehovah.",
        "49": "\u201cI Babylona no nahatonga faty hiampatrampatra teo amin\u2019ny Israely. Ary tao Babylona koa no niampatramparan\u2019ny fatin\u2019ny olona avy any amin\u2019ny tany rehetra.",
        "50": "\u201cMandehana foana fa aza mijanona, ianareo tsy matin-tsabatra! Tsarovy i Jehovah na dia lavitra aza ianareo, ary ataovy an-tsaina foana i Jerosalema.\u201d",
        "51": "\u201cAfa-baraka izahay fa nandre latsa. Rakotry ny henatra ny tarehinay, satria noravan\u2019ny hafa firenena ny toerana masina, dia ny tranon\u2019i Jehovah.\u201d",
        "52": "\u201cKoa ho avy ny andro\u201d, hoy i Jehovah, \u201cizay hitodihako manokana amin\u2019ireo sary sokitra ao Babylona. Ary hikonainaina manerana an\u2019ilay tany ireo voatrobaka.\u201d",
        "53": "\u201cNa dia hiakatra any an-danitra aza i Babylona, ary na dia ataony avo tsy misy mahatakatra aza ny heriny, dia hasaiko tonga ao aminy ihany ny mpandroba\u201d, hoy i Jehovah.",
        "54": "\u201cInjay fa misy feo mitaraina avy ao Babylona ary re avy ao amin\u2019ny tanin\u2019ny Kaldeanina ilay faharavana lehibe nanjo azy,",
        "55": "satria norobain\u2019i Jehovah i Babylona. Hataony tsy handrenesana feo avo intsony ao. Hidoboka mafy toy ny rano be kosa ny onjan\u2019izy ireo, ary ho re ny tabataban\u2019izy ireo.",
        "56": "Fa ho avy hamely an\u2019i Babylona tokoa ny mpandroba, ka ho babo ireo lehilahy maheriny. Ho tapatapaka ny tsip\u00eckany, satria i Jehovah dia Andriamanitra mpamaly ny natao. Tsy maintsy hamaly izy.",
        "57": "Hataoko mamo ny andrianany sy ny olon-kendriny, ny governorany sy ny solontenam-panjakany ary ny lehilahy maheriny. Hatory mandritra ny fotoana tsy voafetra ireo ka tsy hifoha\u201d, hoy ilay Mpanjaka atao hoe Jehovah Tompon\u2019ny tafika.",
        "58": "Izao no nolazain\u2019i Jehovah Tompon\u2019ny tafika: \u201cTsy maintsy horavana ny mandan\u2019i Babylona na dia matevina aza. Ary hodorana ny vavahadiny na dia avo aza. Ho very maina fotsiny ny fisasaran\u2019ny vahoaka, ary ho zava-poana ny fisasaran\u2019ireo firenena satria ho levon\u2019ny afo ny asany. Ho sasa-poana fotsiny izy ireo.\u201d",
        "59": "Ny teny nandidian\u2019i Jeremia mpaminany an\u2019i Seraia zanak\u2019i Neria, zanak\u2019i Mahaseia, tamin\u2019izy nankany Babylona niaraka tamin\u2019i Zedekia mpanjakan\u2019ny Joda, tamin\u2019ny taona fahefatra nanjakan\u2019i Zedekia. Mpiandraikitra ny sakafon\u2019ny miaramila io Seraia io.",
        "60": "Ary nosoratan\u2019i Jeremia tao amin\u2019ny boky iray ny loza rehetra hanjo an\u2019i Babylona, dia izany teny rehetra nosoratana momba an\u2019i Babylona izany.",
        "61": "Hoy koa i Jeremia tamin\u2019i Seraia: \u201cRaha vao tonga any Babylona ianao ka mahatazana azy, dia vakio mafy ireo teny rehetra ireo.",
        "62": "Ary izao lazaina: \u2018Jehovah \u00f4, ianao no efa nilaza teny fanamelohana an\u2019ity toerana ity mba haharava azy, ka tsy hisy honina intsony ao, na olona na biby fiompy, ary mba ho lao tanteraka izy mandritra ny fotoana tsy voafetra.\u2019",
        "63": "Rehefa tapitra voavakinao ity boky ity, dia afatory amin\u2019ny vato ka atsipazo ao amin\u2019ny reniranon\u2019i Eofrata.",
        "64": "Ary izao lazaina: \u2018Toy izao no hilentehan\u2019i Babylona ka tsy hipoirany intsony mihitsy, satria hahatonga loza aminy aho. Ho sasa-poana fotsiny izy ireo.\u2019\u201d Mifarana eto ny tenin\u2019i Jeremia."
    },
    "52": {
        "1": "Iraika amby roapolo taona i Zedekia tamin\u2019izy nanomboka nanjaka, ary iraika ambin\u2019ny folo taona no nanjakany tany Jerosalema. Ny anaran-dreniny dia Hamotala, zanak\u2019i Jeremia avy any Libna.",
        "2": "Nanao izay ratsy teo imason\u2019i Jehovah foana izy, sahala amin\u2019izay rehetra nataon\u2019i Joiakima.",
        "3": "Nahatezitra an\u2019i Jehovah ny zava-nisy tany Jerosalema sy Joda, ka nesoriny tsy ho eo anatrehany ny olona tany. Ary nikomy tamin\u2019ny mpanjakan\u2019i Babylona i Zedekia.",
        "4": "Koa tonga hamely an\u2019i Jerosalema i Nebokadrezara mpanjakan\u2019i Babylona sy ny tafiny manontolo, tamin\u2019ny andro fahafolon\u2019ny volana fahafolo, tamin\u2019ny taona fahasivy nanjakan\u2019i Zedekia. Dia nitoby nanodidina an\u2019i Jerosalema izy ireo mba hanafika azy, ka nanao manda nanodidina mba hanaovana fahirano azy.",
        "5": "Koa natao fahirano ilay tan\u00e0na, hatramin\u2019ny taona fahiraika ambin\u2019ny folo nanjakan\u2019i Zedekia Mpanjaka.",
        "6": "Ary mafy ny mosary tao an-tan\u00e0na tamin\u2019ny andro fahasivin\u2019ny volana fahefatra, ka tsy nisy sakafo hohanin\u2019ny vahoaka.",
        "7": "Voagorobaka ny mandan\u2019ilay tan\u00e0na tamin\u2019ny farany. Koa nandositra niala tao ny lehilahy mpiady rehetra raha mbola alina ny andro, ka nanaraka ny lalana mankany amin\u2019ilay vavahady teo anelanelan\u2019ny manda roa sosona, izay teo akaikin\u2019ny zaridainan\u2019ny mpanjaka. Ary nivoaka nankany amin\u2019ny lalana ho any Araba izy ireo. Efa nanodidina ny tan\u00e0na ny Kaldeanina tamin\u2019izay.",
        "8": "Nisy andia-miaramila kaldeanina nanenjika an\u2019i Zedekia Mpanjaka, ka nahatratra azy teny amin\u2019ny lemaka karakaina any Jeriko. Koa niparitaka sy nandao azy ny miaramilany rehetra.",
        "9": "Dia nosamborin\u2019ny Kaldeanina ny mpanjaka, ka nentiny niakatra tany amin\u2019ny mpanjakan\u2019i Babylona tao Ribla, tany Hamata, mba hisy didim-pitsarana havoakany momba azy.",
        "10": "Ary novonoin\u2019ny mpanjakan\u2019i Babylona teo imason\u2019i Zedekia ireo zanany lahy. Novonoiny tao Ribla daholo koa ny andrianan\u2019i Joda.",
        "11": "Nopotsirin\u2019ny mpanjakan\u2019i Babylona ny mason\u2019i Zedekia. Dia nofatorany tamin\u2019ny gadra varahina izy, ka nentiny tany Babylona, ary nataony am-ponja mandra-pahafatiny.",
        "12": "Ary tamin\u2019ny andro fahafolon\u2019ny volana fahadimy, izany hoe tamin\u2019ny taona fahasivy ambin\u2019ny folo nanjakan\u2019i Nebokadrezara mpanjakan\u2019i Babylona, dia niditra tao Jerosalema i Nebozaradana lehiben\u2019ny mpiaro ny mpanjakan\u2019i Babylona, izay nijoro teo anatrehan\u2019ny mpanjaka.",
        "13": "Dia nodoran\u2019i Nebozaradana ny tranon\u2019i Jehovah sy ny tranon\u2019ny mpanjaka ary ny trano rehetra tao Jerosalema. Nodorany koa ny tranon\u2019ny olona ambony rehetra.",
        "14": "Ary ny manda rehetra nanodidina an\u2019i Jerosalema dia narodan\u2019ny tafika manontolon\u2019ny Kaldeanina, izay niaraka tamin\u2019ilay lehiben\u2019ny mpiaro ny mpanjaka.",
        "15": "Ny sasany tamin\u2019ireo olona ambany saranga sy ny vahoaka sisa tao an-tan\u00e0na, sy ireo nitsoaka mba hitolo-batana tamin\u2019ny mpanjakan\u2019i Babylona, ary ny sisa tamin\u2019ireo mpiasa tena mahay, dia nentin\u2019i Nebozaradana lehiben\u2019ny mpiaro ny mpanjaka, ka nataony sesitany.",
        "16": "Navelany hijanona tao amin\u2019ilay tany kosa ny sasany tamin\u2019ireo olona ambany saranga, mba hikarakara tanimboaloboka. Ary nampanaovina asa an-terivozona koa izy ireny.",
        "17": "Nopotipotehin\u2019ny Kaldeanina ireo andry varahina teo amin\u2019ny tranon\u2019i Jehovah sy ireo kalesy ary ny ranomasina varahina izay tao an-tranon\u2019i Jehovah, ka nentin\u2019izy ireo tany Babylona ny varahina rehetra tamin\u2019ireny.",
        "18": "Dia nalainy ny fitoeran-davenona sy ny lapelina sy ny famonoan-jiro sy ny vilia baolina sy ny kaopy ary ny fitaovana varahina rehetra izay nampiasaina tamin\u2019ny fanompoana.",
        "19": "Nalain\u2019i Nebozaradana, lehiben\u2019ny mpiaro ny mpanjaka, koa ny koveta sy ny fitondrana afo sy ny vilia baolina sy ny fitoeran-davenona sy ny fitoeran-jiro sy ny kaopy ary ny vilia baolina hafa. Tena volamena sy tena volafotsy daholo ireo.",
        "20": "Efa tsy voalanja intsony ny varahina tamin\u2019ny fitaovana rehetra, izany hoe tamin\u2019ny andry roa sy ilay ranomasina sy ny omby roa ambin\u2019ny folo teo ambaniny ary ireo kalesy izay nataon\u2019i Solomona Mpanjaka ho an\u2019ny tranon\u2019i Jehovah.",
        "21": "Valo ambin\u2019ny folo hakiho ny haavon\u2019ny andry tsirairay, ary tady roa ambin\u2019ny folo hakiho vao mahodidina ny iray. Voantondro efatra ny hateviny. Poakaty izy ireo.",
        "22": "Varahina ny loha andry teo amboniny, ary dimy hakiho ny haavon\u2019ny loha andry iray. Ary varahina daholo ny harato nifampidipiditra sy ny ampongabendanitra nanodidina ny loha andry. Nisy toy izany koa teo amin\u2019ilay andry faharoa sy ny ampongabendanitra.",
        "23": "Enina amby sivifolo ny isan\u2019ny ampongabendanitra teo amin\u2019ireo lafiny. Zato mantsy ny ampongabendanitra rehetra teo amin\u2019ilay harato manodidina ny andry.",
        "24": "Dia nalain\u2019i Nebozaradana, lehiben\u2019ny mpiaro ny mpanjaka, i Seraia lehiben\u2019ny mpisorona, sy Zefania mpisorona lefitra, ary ny olona telo mpiandry varavarana.",
        "25": "Ireto kosa no nalainy avy tao an-tan\u00e0na: Tandapa iray nifehy ny lehilahy mpiady; lehilahy fito anisan\u2019ireo afaka nankeo anatrehan\u2019ny mpanjaka ka hita tao an-tan\u00e0na; ny mpitan-tsoratry ny lehiben\u2019ny tafika, izany hoe ilay mpanangona vahoaka; ary enimpolo lahy teo amin\u2019ny vahoaka, izay hita tao an-tan\u00e0na.",
        "26": "Nalain\u2019i Nebozaradana, lehiben\u2019ny mpiaro ny mpanjaka, ireo ka nentiny tany amin\u2019ny mpanjakan\u2019i Babylona tao Ribla.",
        "27": "Dia namely an\u2019ireo ny mpanjakan\u2019i Babylona, ka namono azy ho faty tao Ribla, tany Hamata. Koa nesorina tamin\u2019ny taniny ny Joda ka natao sesitany.",
        "28": "Ireto avy ny olona nataon\u2019i Nebokadrezara sesitany: Jiosy telo amby roapolo sy telo arivo, tamin\u2019ny taona fahafito.",
        "29": "Olona * roa amby telopolo sy valonjato no natao sesitany avy ao Jerosalema, tamin\u2019ny taona fahavalo ambin\u2019ny folo nanjakan\u2019i Nebokadrezara.",
        "30": "Ary tamin\u2019ny taona fahatelo amby roapolo nanjakan\u2019i Nebokadrezara, dia Jiosy dimy amby efapolo sy fitonjato no natao sesitany ka i Nebozaradana, lehiben\u2019ny mpiaro ny mpanjaka, no nanao sesitany azy ireo. Eninjato sy efatra arivo no fitambaran\u2019izy rehetra.",
        "31": "Tamin\u2019ny taona fahafito amby telopolo nanaovana sesitany an\u2019i Joiakina mpanjakan\u2019ny Joda, tamin\u2019ny andro fahadimy amby roapolon\u2019ny volana faharoa ambin\u2019ny folo, tamin\u2019ny taona naha lasa mpanjaka an\u2019i Evila-merodaka mpanjakan\u2019i Babylona, dia nahazo sitraka taminy * i Joiakina mpanjakan\u2019ny Joda. Koa navoakany avy tao am-ponja i Joiakina.",
        "32": "Dia nilaza zava-tsoa taminy i Evila-merodaka, ary nataony ambony noho ny seza fiandrianan\u2019ireo mpanjaka niaraka taminy tany Babylona ny seza fiandrianan\u2019i Joiakina.",
        "33": "Koa nesorin\u2019i Joiakina ny fitafiana nanaovany tao am-ponja, ary nihinan-kanina teo anatrehan\u2019ny mpanjaka mandrakariva izy, nandritra ny androm-piainany.",
        "34": "Nomena anjara sakafo tsy tapaka avy tamin\u2019ny mpanjakan\u2019i Babylona izy, araka izay tokony ho azy isan\u2019andro, mandra-pahafatiny, eny, nandritra ny androm-piainany."
    },
    "meta": {
        "name": "Jeremia",
        "order": 23,
        "chapter_number": 52
    }
}